Comuna in Romania din punctul de vedere al geografiei umane


CAPITOLUL I – INTRODUCERE


POZIŢIA ŞI LOCALIZAREA GEOGRAFICĂ A COMUNEI MOROENI - JUDEŢUL DÂMBOVIŢA


Caculând coordonatele geografice reuşim să determinăm poziţia geografică pe glob a localităţii MOROENI : paralela de 45°25´ latitudine nordică – meridianul de 24° 18´ longitudine estică. 

Din punct de vedere al localizării geografice în cadrul ţării comuna Moroeni este situată în sectorul nordic al judeţului Dâmboviţa. Comuna Moroeni este localizată în depresiunea omonimă din Subcarpaţii Ialomiţei, la poalele de sud ale munţilor Bucegi şi Leaota, pe cursul superior al Ialomiţei la o distanţă de 39 km faţă de Târgovişte şi 11 km de Fieni - oraşul cel mai apropiat.

Comuna Moroeni se învecinează cu:
nord – nord-vest: judeţul Braşov
sud – sud-vest: comuna Pietroşiţa
vest - judeţul Argeş şi comuna Runcu
est – nord-est: judeţul Prahova (oraşul Sinaia)
sud-est: comuna Bezdead

Localitatea Moroeni se întinde pe o suprafaţă de 23 739 ha şi este brăzdată de râul Ialomiţa şi pârâul Ruşeţu.

Aşa cum am afirmat, comuna Moroeni se află situată în nordul judeţului Dâmboviţa care ocupă o suprafaţă de 3 738 km2 (1,6% din suprafaţa ţării) fiind din acest punct de vedere unul din cele mai mici judeţe ale ţării (numai suprafaţa judeţului Covasna – 3 705 km2 fiindu-i inferioară).
Ca formă, judeţul seamănă cu un triunghi sprijinit cu vârful pe cele mai înalte culmi ale Bucegilor şi cu baza pe zona de câmpie, fiind limitat după cum urmează: 
la V – pe o lungime de 39 km de judeţul Argeş
la E – pe 120 km de judeţul Prahova
la S – pe 30 km de judeţul Teleorman şi 56 km de judeţul Ilfov
la N – 15 km de judeţul Braşov ce urmăreşte cele mai înalte culmi între vârful Omu (2 505 m) şi vârful Sfântu Ilie (1 887 m).


SCURTĂ PREZENTARE A COMUNEI MOROENI – JUDEŢUL DÂMBOVIŢA


Comuna Moroeni, localizată în nordul judeţului Dâmboviţa, cu o populaţie de 5 103 locuitori (2002) este alcătuită din 6 sate:

sat Moroeni (1 472 locuitori 2002)
sat Lunca (1 270 locuitori 2002)
sat Glod (1 513 locuitori 2002)
sat Muscel (101 locuitori 2002)
sat Pucheni (596 locuitori 2002)
sat Dobreşti (151 locuitori 2002).

Din punct de vedere geografic, teritoriul comunei Moroeni aparţine tranziţiei dintre Carpaţii Meridionali şi zonei de racord a acesteia cu Subcarpaţii axat pe cursul superior şi mijlociu al râului Ialomiţei.

Formele principale de relief se caracterizează prin formaţiuni muntoase înalte şi joase, versanţi cu pante normale şi abrupte şi văile Ialomiţei, Ialomicioarei şi Ruşeţului.

Principala arteră hidrografică este Ialomiţa ce se formează din apele a două circuri glaciare situate între Culmea Doamnelor şi Colţii Obârşiei din masivul Bucegi. Străbate masivul de la nord la sud adunând afluenţii: Rătei, Brânduşi, Gâlma, Ialomicioara şi Ruşeţu.
Condiţiile geomorfologice, hidrografice şi climatice au determinat dezvoltarea unei flore şi faune deosebit de bogată şi variată.

După unele opinii numele sau toponimul de Moroeni s-ar datora ciobanilor veniţi de la Bran, adică toponimul provine “din supranumele românilor din părţile Braşovului”, moroian din “moroi”, zeitate ce ia sau aduce lapte vitelor, sinonim al lui păstor sau oier.

Localitatea Moroeni se dezvoltă în extremitatea sudică a teritoriului de o parte şi alta a D.N. 71 (Târgovişte-Sinaia pe DC 147), care face legătura satelor comunei cu centrul administrativ al judeţului, iar cea mai apropiată staţie CFR se găseşte la 3 km, în comuna Pietroşiţa.

Comuna Moroeni este atestată istoric din secolul al XIX-lea, anul 1800. atestarea arheologică în vatra satului – aşezări geto-dacice din secolul al XI-lea şi monede izolate greceşti şi în secolul al II-lea Î.Hr.

Aşa cum am mai spus comuna Moroeni este formată din 6 sate: Moroeni (sat moşnenesc) reşedinţa comunei, Dobreşti (situat la 10 km de centrul administrativ al comunei), Glod, Lunca, Muscel, Pucheni.

Satul Moroeni este atestat documentar la 11 noiembrie 1875, Muscel la 1574, Glod (numele sau toponimul vine de la noroi, glod) la 1569, satele Dobreşti, Lunca, Pucheni sunt aşezări mai noi, la sfârşitul secolului al XIX-lea. Există din 1810 documente în care este citată în cartografia judeţului. La sfârşitul secolului al XIX-lea comuna Moroeni este formată din cătunele: Moroeni, Lunca şi Muscel care împreună aveau 1132 locuitori ocupându-se cu creşterea vitelor, pomicultură şi ţesături din lână. La 1912 comuna avea 2022 locuitori. La sfârşitul secolului al XIX-lea – începutul secolului al XX-lea, 387 familii, din care 497 lucrau în industria textilă, cei mai mulţi locuitori având mici ateliere la domiciliu. La 1919 cea mai mare parte a pământului se află în stăpânirea moşierilor. La 1921 ia fiinţă fabrica de cherestea şi Societatea forestieră Moroeni ce avea în exploatare păduri de la stat şi particulare. În 1924-1928 a fost construit pe versantul sudic al comunei pe muntele Dobreşti renumitul sanatoriu TBC (cel mai important sanatoriu TBC din ţară). În septembrie 1949 încep lucrările pentru construirea uzinei electrice.

Comuna Moroeni face parte dintr-o zonă turistică interesantă, în apropierea ei aflându-se cabanele Padina, Bolboci , Zănoaga, Scropoasa , Peştera, Omul. Tot pe teritoriul comunei se află şi frumoasele tabere pentru elevi – tabăra Căprioara, Cerbul şi Vânătorul.

Şcoala a luat fiinţă în 1939, cursurile desfăşurându-se în şcoala de stat deoarece nu era încă clădită. În 1932 ia fiinţă societatea culturală care se transformă în 1939 în Cămin Cultural şi avea sediul în localul şcolii primare. Pe lângă Căminul Cultural funcţiona şi Biblioteca Societăţii culturale înfiinţată în 1932, Biblioteca sătească în 1927 şi Biblioteca şcolii primare în 1910. În 1972 ia fiinţă un muzeu sătesc.

Considerăm localitatea Moroeni atât prin aşezare, dotare, aspect arhitectural al construcţiilor şi frumuseţea cadrului natural că poate deveni în viitorul apropiat un mic orăşel la poalele munţilor Bucegi.


CAPITOLUL II – PREZENTAREA CADRULUI NATURAL

RELIEF


Prin poziţia sa în extremitatea nordică a judeţului Dâmboviţa, imaginea reliefului comunei Moroeni prezintă o mare diversitate peisagistică, succesiunea treptelor de relief purtând atât amprenta factorilor geologici cât şi a factorilor fizico-geografici care au participat activ la formarea şi evoluţia lor.

Se poate diferenţia în cadrul reliefului comunei Moroeni o succesiune a principalelor unităţi de relief ce caracterizează în mare măsură judeţul Dâmboviţa, relief de depresiune cu acelaşi nume cu cel al comunei traversată de râul Ialomiţa, a Subcarpaţilor Ialomiţei ce înconjoară această depresiune, munte în partea nordică a comunei, respectiv munţii Bucegi şi Leaota (sudul munţilor Bucegi şi sud-estul munţilor Leaota).

MUNŢII – deşi ocupă o suprafaţă destul de mică (9%), zona de munte reprezentată de versanţii sudici ai munţilor Bucegi şi versanţii sud-estici ai munţilor Leaota, prin varietatea şi diversitatea peisajului oferă turistului privelişti de o neasemuită frumuseţe.

MUNŢII BUCEGI reprezintă o adevărată cetate străjuită de 	abrupturi impresionante.

Din punct de vedere geologic munţii Bucegi prezintă o imagine împeistriţată de la calcarele jurasice la conglomerate cretacice şi chiar a formaţiunilor de fliş.

Munţii Bucegi seamănă priviţi de pe platoul de la 2000 m altitudine cu o potcoavă pe a cărei parte estică înălţimile descresc treptat de la nord la sud: vf. Blana (1875 m), Muntele Păduchiosu (1932 m), vf. Oboarele (1712 m) şi Dichiu (1713 m).

Pe latura vestică se aliniază vf. Doamnele (2401 m), Bătrâna (2181 m), Colţi (2070 m) şi apoi pe cumpăna de ape dintre Bratii şi Ialomiţa, vf. Tătaru (1998 m), Deleanu (1902 m) şi Muntele Zănoaga (1590 m).

În Cuaternar culmile înalte ale Bucegilor au fost acoperite de gheţari cuaternari ce au modelat un relief glaciar.

Valea Ialomiţei începe printr-o cascadă impunătoare a pârâului Obârşia, astfel că în lungul său râul a săpat o serie de abrupturi, chei şi bazinete, astfel mai întâi străbate cheile Urşilor şi ale Peşterii după care poposeşte în bazinetul Padina, unde se află şi cabana cu acelaşi nume. Urmează apoi cheile Tătaru Mic, bazinetul “Între Tătare”, cheile Tătaru Mare şi bazinetul Plaiul Mircii –Bolboci în care de asemenea se găseşte o cabană

Între cheile Zănoaga Mare şi Zănoaga Mică apare un bazinet ca apoi Ialomiţa să-şi odihnească apele în lacul de acumulare de la Scropoasa. În continuare apele ei străpung cheile Orzei şi în fine bazinetul şi cheile de la Dobreşti, după care Ialomiţa părăseşte zona muntoasă şi trece în cea subcarpatică.

Nota caracteristică a peisajului pentru sectorul montan al Ialomiţei o dau cheile cu zbuciumul apelor pentru a scăpa de încleştarea pereţilor calcaroşi şi bazinetele larg deschise între culmile montane împădurite.

2. 	MUNŢII LEAOTA –sunt apropiaţi de munţii Bucegi, dar din punct 	de vedere al reliefului sunt diferiţi datorită rocilor din care sunt 	formaţi. 

Munţii Leaota sunt situaţi între Brătei şi Dâmboviţa.Ei se găsesc la capătul sudic al potcoavei Bucegilor de care sunt legaţi de culmea Tătaru.

Predominarea şisturilor cristaline a determinat un relief cu culmi domoale, dar cu versanţi foarte abrupţi. Flancurile estice şi sudice ale acestui masiv sunt drenate de afluenţii pârâurilor Brătei, Izvorul Răteiului, Raciu şi Ialomicioara.

SUBCARPAŢII – deşi nu sunt prea impunători ca înălţime, ei ocupă 23% din suprafaţa judeţului, respectiv 91% din suprafaţa comunei Moroeni - este vorba de Subcarpaţii Ialomiţei (subunitate Subcarpaţii Prahovei). 

Apar mai mult ca o regiune de interferenţă carpato-precarpatică cu înălţimi între 500-700 m.

În comparaţie cu sectorul montan Subcarpaţii Ialomiţei aparţin formaţiunilor mai noi, paleogene, fiind alcătuiţi dintr-un fundament cristalin peste care la suprafaţă s-a depus o cuvertură sedimentară alcătuită din sedimente mio-pliocene (paleogene).

Trecerea de la munţi la subcarpaţi se face în relief printr-o denivelare de 400-500 m, în timp ce mantia pădurilor de fag începe din ce în ce mai discontinuă, fiind înlocuită cu păşuni sau livezi.

Subcarapaţii Ialomiţei reprezintă o succesiune de anticlinale ce se suprapune culmilor deluroase şi sinclinale ce corespund culoarelor de vale.

La contactul dintre sectorul montan şi cel subcarpatic se remarcă un relief depresionar de natură tectonică şi de eroziune diferenţială care flanchează la sud ultimele culmi montane. Acest contact se poate urmări începând de la Cetăţeni, din valea Dâmboviţei sub forma unui culoar îngust care se lărgeşte în Valea Ialomiţei prin Depresiunea Moroeni şi se continuă spre este cu Depresiunea Talea.

Culmile subcarpatice scad de la nord la sud, de la 700-800 m la 300-400 m.

În concluzie relieful Subcarpaţilor se remarcă printr-un aliniament de dealuri şi depresiuni subcarpatice.

Relieful, particularizând la nivelul comunei Moroeni este alcătuit dintr-un sector montan dat de munţii Bucegi şi Leaota şi sectorul subcarpatic dat de Subcarpaţii Ialomiţei, la contactul celor două sectoare interpunându-se un sector depresionar, respectiv Depresiunea Moroeni, depresiune tectonică. Argilele existente în formaţiunile paleogene generează frecvente alunecări de teren care alături de eroziunea terenţială dau dinamism reliefului de unde şi toponimul Glod în care predomină eroziunea diferenţială şi alunecările de teren.

În concluzie, contactul dintre munte şi Subcarpaţi se remarcă printr-o denivelare puternică care face trecerea de la ultimele culmi ale Bucegilor şi Leaotei la o serie de dealuri peticite cu păşuni şi livezi. Imediat la intrarea în Subcarpaţi, valea Ialomiţei se lărgeşte brusc. Râul determină o puternică eroziune şi transport de aluviuni alăturându-se şi alunecările de teren datorită reliefului dezvoltat pe marne şi argile. Între marginea munţilor şi acest brâu de înălţimea subcarpaţilor care aparţin flişului se întinde o fâşie depresionară care nu este un culoar continuu ci o succesiune de depresiuni cu aspecte montane aşa cum este depresiunea Moroeni pe râul Ialomiţa.


CLIMA


Varietatea condiţiilor şi a elementelor climatice din comuna Moroeni este în foarte mare măsură determinată de etajarea reliefului.

TEMPERATURA AERULUI

Temperatura medie anuală la vf. Omu atinge –2,60 C; la Dobreşti ea creşte la +40 C.
Temperatura medie a lunii ianuarie este de –100 C, –80 C pe culmile înalte ale Bucegilor şi Leaotei, apoi, proporţional cu scăderea altitudinii temperaturile cresc la –30 C, –40 C la Dobreşti.
Temperatura medie a lunii iulie atinge 100 C, pe culmile înalte montane scăzând până la 60 C, acestea crescând la 20–210 C la Dobreşti, adică zona de contact munte-subcarpaţi

PRECIPITAŢIILE ATMOSFERICE

Precipitaţiile atmosferice urmează aceeaşi zonalitate verticală, principalele trepte de relief având o influenţă foarte mare asupra cantităţilor de precipitaţii căzute.
Cele mai mari cantităţi de precipitaţii anuale se înregistrează pe culmile înalte ale Bucegilor şi Leaota – 1400 mm unde se întâlneşte cel mai mare număr de zile ploioase 140-160 zile; în timpul iernii grosimea stratului de zăpadă poate ajunge la 65 cm.
În zona depresionară Moroeni media anuală a precipitaţiilor poate ajunge la 600-700 mm cu un număr de zile ploioase mult mai mic de 40-80 zile, iar grosimea stratului de zăpadă este de 15-20 cm.

Numărul zilelor senine este de 110-120 zile în zona subcarpatică şi de 120-140 zile cu cer acoperit, iar în zona de munte numărul de zile senine este de 80-100 zile, iar cel al zilelor acoperite creşte la 200 zile.
Din punct de vedere al circulaţiei atmosferice în acest areal predomină circulaţia maselor de aer atlantice, bogate în umezeală şi cu vânturi predominante din direcţia V şi N-V în zona montană, iar în cadrul depresiunii apare un climat de adăpost care este bine populat cu o circulaţie activă, locul pădurilor fiind luat de livezi şi păşuni.


HIDROGRAFIE


APE CURGĂTOARE

Principala arteră hidrografică care străbate acest areal este râul Ialomiţa care îşi are obârşia în munţii Bucegi la altitudinea de 2450 m sub vârful Bucura ce străbate masivul de la nord la sud adunând afluenţii: Rătei, Brăteni, Brânduşi, Gâlma, Ialomicioara şi Ruşeţu.

În sectorul montan acest râu străbate o serie de chei despărţite de bazinete largi care se succed până la lacul Sorogoasa. Cel mai important afluent primit în zona de munte este Brăteiul care îşi adună apele de pe flancul estic al munţilor Leaota. După ce iese din zona montană, Ialomiţa primeşte în zona subcarpatică o serie de afluenţi pe partea dreaptă sunt: Răteiu, Raciu, Tâţa şi Ialomicioara cu obârşiile pe plantele sudice ale Leaotei, iar afluenţi pe stânga sunt: Ialomicioara Păduchiosului, Ruşeţu, Valea Lupului, Bizdidelul. După ce părăseşte comuna Moroeni, Ialomiţa, de-a lungul cursului său, mai primeşte o altă serie de afluenţi, având la părăsirea judeţului un debit mediu multianual de 9,40 m3/s.

Ca surse de alimentare se remarcă în primul rând ploile, apoi zăpezile şi scurgerea subterană, deci o alimentare nivo-pluvială cu un procent de 40-60% alimentare din ploi şi zăpezi şi de doar 10-35% apele subterane.

APE STĂTĂTOARE

Lacul antropic Scropoasa a luat naştere prin construirea barajului necesar amenajării hidroenergetice de la Dobreşti-Moroeni (1929). Pe cursul râului Ialomiţa în sectorul fluvial, utilizând forţa dezlănţuită a apei funcţionează 3 hidrocentrale: Scropoasa, Dobreşti, Gâlma.


APE SUBTERANE

Apele subterane cuprind ape freatice de mică adâncime, influenţate de precipitaţii şi lipsite de continuitate.


VEGETAŢIA


Vegetaţia este strâns legată de relief, climă şi rocă, de zonalitatea verticală a reliefului având o distribuţie zonală, dar şi una intrazonală determinată de condiţii locale.

Pe culmile înalte montane ale Bucegilor şi Leaota la peste 2000 m altitudine apare etajul alpin alcătuit din asociaţii de plante pitice ca: salcia pitică, argintica, rugina de stâncă la care se mai adaugă pajiştile alpine, muşchi, licheni.

Între această zonă şi cea a pădurilor de conifere apare etajul subalpin alcătuit din tufişuri şi pajişti subalpine unde se întâlnesc: ienupărul pitic, aninul de munte.

Mai jos de acest etaj (sub 1800 m) se întâlneşte etajul pădurilor de conifere, alcătuit din: molid, brad, pin şi între ele pajiştile.

Trecerea la pădurile de foioase se face printr-o subzonă a pădurii de amestec de fag şi răşinoase, unde molidul este asociat cu fagul şi bradul, iar în pajişti predomină asociaţiile de păiuş roşu.

Mai jos de 1400 m apare etajul pădurilor de foioase cu fag, ulm, frasin, arţarul, plopul tremurător.

Vegetaţia dealurilor subcarpatici apar pădurile de gorun care ocupă versanţi însoriţi şi pădurile de fag, pe cei umbriţi.

Între păduri sunt multe păşuni ce au favorizat creşterea animalelor.


FAUNA


Pe culmile înalte alpine ale munţilor trăieşte capra neagră care coboară iarna după hrană până în zona pădurilor de munte. Aici fauna este mult mai bogată şi diversă, remarcându-se: cerbul, căprioara, ursul, râsul, jderul de scorburi.

În zona pădurilor de fag şi gorun apare mistreţul care de multe ori coboară după hrană până în zona dealurilor subcarpatice. Mai apare veveriţa şi alte rozătoare mici care întregesc fauna acestor păduri. Păsări: cocoşul de munte, ciuhurezul porumbac în pădurea de munte, ciocănitoarea, iar în pădurea de foioase de deal sunt : coţofana, graurele, privighetoarea, sitarul etc.

Faptul că apele din zona de munte sunt nepoluate şi bine oxigenate permite dezvoltarea în bune condiţii a păstrăvului în zona subcarpatică pe afluenţii Ialomiţei se întâlneşte lipanul.


SOLURILE


Sunt strâns corelate cu relieful, clima şi roca, dar şi cu covorul vegetal. În zona subcarpatică apare clasa cambisolurilor cu solurile brune şi brune podzolite care corespunde pădurii de foioase, urcând până la limita superioară a pădurii – soluri brune şi brun acide favorizate de un climat umed şi răcoros.

Odată cu creşterea în altitudine apare clasa spodosolurilor cu soluri podzolice brune sărace în humus, iar în zona alpină brun acide de pajişti. În zona subcarpatică, pe depozitele marmo-argiloase apar pseudorendzinele, iar în lungul văilor principale şi al luncilor, apar lacoviştile şi solurile aluviale, mai ales în luncile râului Ialomiţa şi ale afluenţilor acestuia


RESURSE ŞI REZERVAŢII


RESURSELE SUBSOLULUI

În acest domeniu comuna Moroeni se remarcă prin exploatarea materialelor de construcţie cum ar fi: exploatarea calcarelor la Dobreşti, gresiile calcaroase de la Moroeni, nisipurile şi pietrişurile de pe cursul râului Ialomiţa cu o importantă balastieră la Pietroşiţa, Fieni.

Exploatarea şi prelucrarea materialelor de construcţii se face în cadrul celor 2 secţii ale S.C. ROMCIF FIENI (Lespezi şi Lot 4 ) care exploatează anual 1,5 mil. tone calcar ce se transportă pe calea ferată îngustă Moroeni-Fieni.


RESURSELE SOLULUI


PĂDURILE – datorită fondului forestier extins în această regiune s-a dezvoltat bine industria de cherestea.

PĂŞUNILE ŞI FÂNEŢELE favorizează creşterea bovinelor şi ovinelor.
TERENURILE AGRICOLE sunt mai restrânse, iar în depresiune sunt valorificate prin culturi pomicole şi de plante care solicită un climat mai răcoros şi umed (cultivarea rădăcinoaselor, leguminoaselor); pomicultură (meri, peri, pruni).


REZERVAŢII NATURALE


Necesitatea conservării ecosistemelor cu valoare biistorică deosebită şi a genifiidului florei şi faunei ca sursă principală pentru viitoare utilizări şi cerinţe ale reconstrucţiei ecologice a condus la instituirea unui sistem de protejare a zonelor din acest conţinut, conferindu-i calitatea juridică de rezervaţie naturală şi ştiinţifică, aşa cum urmează:

Rezervaţia Peştera Ialomicioarei cuprinde pădurea Cocora, Peştera Ialomiţei (250 ha), reprezentând cea mai importantă formă de relief carstic din Bucegi şi zona subalpină a Muntelui Bătrâna, Cheile Urşilor, Cheile Peşterii şi valea Horoabei.
În această rezervaţie sunt ocrotite prin lege pădurea de molid dezvoltată pe calcare, pădurile de larice sau zadă, jnepenişurile, zimbrul.
Rezervaţia Zănoaga cu Cheile Zănoagei, Cheile Orzei, Peştera Urşilor, Cheile Tătarului.


FACTORI DE FAVORABILITATE – NEFAVORABILITATE

Analizând toate aceste elemente care compun cadrul fizico-geografic se poate determina o serie de factori de favorabilitate şi nefavorabilitate care au contribuit la apariţia şi închegarea localităţii Moroeni, cum ar fi:

Relieful – în umra analizelor efectuate cadrul ce caracterizează peisajul comunei Moroeni cuprinde atât o zonă montană propriu-zisă într-o proporţie mai mică (20%) cât şi o zonă depresionară deluroasă (80%), fiind zona cea mai populată. Comuna Moroeni cu cele 6 sate componente a apărut în lungul unei depresiuni submontane înconjurată de dealuri cu culmi domoale nu prea înalte (600-800 m) ceea ce a determinat urcarea şi apariţia aşezărilor omeneşti până aproape de aceste culmi. Rezultă în concluzie o depresiune cu caracter de adăpost. Aceasta poate constitui un factor de favorabilitate pentru apariţia şi dezvoltarea aşezărilor, însă apare şi un factor de defavorabilitate şi anume acela al construcţiei geologice datorită reliefului dezvoltat sau care aparţine flişului în zona subcarpatică (marne-argile), alături de eroziunea torenţială care au generat şi generează alunecările de teren, adesea întâlnite mai ales în satul Glod de unde şi toponimul satului “glod” = noroi, în timp ce zona montană aparţine zonei cristaline dar după cum am spus mai mult din populaţia comunei este concentrată în zona subcarpatică.

Clima şi ea se poate considera un factor de favorabilitate, deoarece în această zonă există un climat temperat, moderat, cu inversiuni termice, cu caracter de adăpost.

Hidrografia, şi ea poate constitui un factor favorabil şi anume drenarea teritoriului comunei Moroeni de la izvoare şi până la ieşirea din arealul comunei râul Ialomiţa respectiv valea Ialomiţei a constituit o adevărată regiune de concentrare a populaţiei în lungul văii Ialomiţei, în lungul său dezvoltându-se nu numai localitatea ci şi principala arteră de comunicaţii ce leagă comuna de zona văii Prahovei. Hidrografia este şi un important factor în ceea ce priveşte alimentarea cu apă a populaţiei (consumul casnic). Hidroenergia pe râul Ialomiţa este constituită din lacul de acumulare de la Scropoasa de care se leagă hidrocentralele Dobreşti şi Moroeni. Un factor de defavorabilitate este reprezentat de următoarea situaţie: în perioada primăvară-toamnă când cantitatea de precipitaţii este mai crescută se înregistrează o creştere de debit a râului ceea ce determină o serie de inundaţii a luncii râului mai ales în sectorul subcarpatic unde lunca râului se lărgeşte ceea ce imprimă o eroziune puternică a malurilor râului şi o serie de acumulări de aluviuni (grosiere, bolovănişuri) – nu de multe ori în timpul inundaţiilor, în lunca râului existând mici grădiniţe cu legume şi zarzavaturi ale locuitorilor au fost distruse, inundate iar prin eroziunea în lateral exercitată de puterea de curgere a unui volum mai mare de apă să lărgească spre exterior cu mult albia râului; nu de multe ori în această perioadă şi punţile ce asigură legătura malului drept cu cel stâng să fie distruse.

Vegetaţia variată reprezintă un alt factor de favorabilitate, comuna Moroeni deţinând un important fond forestier al pădurilor de amestec folosite în primul rând în prelucrarea şi exploatarea lemnului pentru nevoile casnice alea oamenilor (f.f. 65%) construcţii, dar şi de întinse suprafeţe acoperite cu păşuni şi fâneţe, ce au determinat creşterea animalelor, unui locuitor revenindu-i cca 2-3 capete de bovine, în apropierea culmilor dealurilor şi în lungul lor existând sălaşe ale locuitorilor cu grajduri unde îşi ţin animalele îndeosebi bovine cu toate că aceştia îşi au gospodăriile în valea râului, cum s-ar spune la şosea, iar în cadrul satelor răsfirate ca Muscel, Glodul ce sunt răsfirate pe dealuri lângă locuinţa propriu-zisă apar şi anexele cu coteţe şi grajduri unde se ţin animalele.

Resursele subsolului constituie un alt factor de favorabilitate în acest areal datorită exploatărilor ce produc materiale de construcţii (nisipuri, pietrişuri, calcare, gresii calcaroase) şi care au concentrat un număr mare de forţă de muncă nu numai în cadrul comunei, ci şi în jurul ei (Fieni – fabrica de ciment, balastiera de la Fieni, Pietroşiţa).


CAPITOLUL III – GEOGRAFIA POPULAŢIEI

CONSIDERAŢII ISTORICO-GEOGRAFICE


Primele urme ale locuirii umane pe teritoriul comunei Moroeni datează din perioada locuirii geto-dace când au fost descoperite în urma săpăturilor arheologice urme ale locuirii umane în vatra satului ce aparţin aşezărilor geto-dacice ce s-au statornicit aici din secolul XI. Tot în perimetrul comunei Moroeni au fost scoase la iveală tezaure de monede imperiale romane din sec. II-III şi monede izolate greceşti.

Primele menţiuni documentare sunt atestate istoric din sec XIX (anul 1800), ştiind că comuna Moroeni este constituită din 6 sate, şi anume: satul Moroeni (sat moşnenesc atestat documentar la 11 noiembrie 1785), Muscel (la 1574), Glod (la 1569), satele Dobreşti, Lunca, Pucheni sunt aşezări mai noi de la sfârşitul secolului XIX.

Toponimul ”Moroeni” provine din supranumele românilor din părţile Braşovului ”moroian” din ”noroi”, zeitate ce ia sau aduce laptele vitelor, sinonim cu al lui păstor, oier sau după unele opinii numele Moroeni s-ar putea datora ciobanilor veniţi de la Bran. Ştiri despre vechimea localităţii există din 1810 când este citată în cartografia judeţului.

Această zonă a fost propice locuirii şi datorită poziţiei sale geografice, localitatea Moroeni fiind atestată în cadrul unei depresiuni submontane ce face legătura cu zona montană a Bucegilor precum şi a existenţei principalei artere hidrog. a judeţului Dâmboviţa şi anume râul Ialomiţa, comuna Moroeni având imaginea unui sat liniar în lungul Ialomiţei, care a constituit un punct de atracţie pentru statornicirea populaţiei aici pe valea Ialomiţei.

Totodată poziţionarea comunei Moroeni are un loc strategic deoarece prin intermediul ei se asigurau numeroase drumuri comerciale în special cu oraşele din Transilvania ce se realiza prin pasul Predeal.

Unul din principalele drumuri comerciale din secolul XIV – XVI, în lungul căruia a existat o intensă activitate economică a fost drumul care venea de la Braşov prin Rucăr-Bran, trecea prin Câmpulung, Târgovişte, Buzău, Brăila; din acest drum la Târgovişte se ramifică un altul care se ducea la Bucureşti, de unde ramificaţii ale lui ajungeau la Turnu, Zimnicea, Giurgiu.
În lungul drumurilor comerciale şi în lungul râului Ialomiţa a apărut localitatea Moroeni a cărui populaţie se ocupa cu agricultura şi creşterea animalelor, făcând un intens schimb de produse agricole cu locuitorii teritoriilor din împrejurimi şi, cu negustori care circulau permanent prin aceste locuri.

Documentele istorice din secolele XIV – XVI atestă existenţa în perimetrul comunei a o serie de mori pe Ialomiţa, se cultivau în lungul râului zarzavaturi iar dealurile erau acoperite cu pomi fructiferi, păşuni, fâneţe.

În zona de munte, pe întinsele plaiuri ale Ialomiţei se creşteau vitele, ale căror produse se valorificau la diferite târguri, având un rol important în vremuri de restrişte, ca loc de sprijin pentru populaţia autohtonă. Aici populaţia şi-a găsit în toate timpurile un adăpost sigur; muntele a oferit populaţiei nu numai siguranţă ci şi libertate; aici a avut lemnul pentru construcţii, aici a crescut vite, aici pe plaiurile însorite a făcut şi agricultură.

Plaiurile moroene şi nu numai erau renumite în producţia de prune, din care se făcea multă ţuică; cu timpul s-au dezvoltat în comună şi anumite meşteşuguri (ţesutul covoarelor, olărit) iar mai târziu au început să se exploateze materialele de construcţie din zona montană (calcare, gresii calcaroase) ce aprovizionau unităţile industriale din jurul comunei.

Comerţul şi agricultura extensivă, bazată pe creşterea animalelor, pe producţia pomilor fructiferi şi o industrie locală care valorifica pe scară redusă resursele solului şi subsolului au dat specificul economic al comunei. 


3.1. EVOLUŢIA NUMERICĂ A POPULAŢIEI


Din analiza datelor recensământurilor din secolul XX se constată că populaţia comunei a crescut continuu, dar această creştere a fost diferită, ea reflectând dezvoltarea economică şi socio-culturală a comunei în anumite perioade (analiză pentru intervalul 1912-2002).

În anul 1880 erau în satul Moroeni 21 de case cu 35 de bărbaţi şi 35 de femei; în anul 1835 erau 61 de gospodării.
Anul 1912 găseşte satul Moroeni transformat în comună formată din satele Moroeni, Lunca şi Muscelu, cu o populaţie de 2022 locuitori şi 17 familii de străini aşezate aici la început de secol.

În anul 1930, comuna este formată din 786 de familii, cu 3060 locuitori. La recensământul din 1977 populaţia comunei era de 4970 locuitori (2585 bărbaţi şi 2385 femei), pe sate situaţia se prezenta astfel: 31,7 % Moroeni, 17,6% Dobreşti, 14,9% Glod, 22,9% Lunca, 9,6% Pucheni, 3,3% Muscel.
În 2000, populaţia comunei era de 5065 locuitori (2490 bărbaţi şi 2575 femei); în anul 2002 populaţia locală era de 5109 locuitori (2518 bărbaţi şi 2591 femei).

În anul 1912, populaţia comunei număra 2022 locuitori, un număr destul de ridicat pentru începutul secolului XX ca apoi până în 1930 populaţia să cunoască o oarecare scădere datorită în primul rând a factorilor politici şi economici (primul război mondial, epidemii, sărăcia, agricultura rudimentară) dar cu toate acestea populaţia număra în 1930 – 3060 locuitori, deci a crescut cu circa 1038 de locuitori.

În secolele anterioare estimarea populaţiei se baza pe documente istorice, pe însemnările unor călători străini, înregistrări fiscale, hărţi vechi.
Se poate observa în această perioadă, îndeosebi între 1912- 1956 o alternare între perioadele de creştere demografică şi perioadele de descreştere demografică.

În 1948, populaţia totală a localităţii a crescut la 3234, însă o creştere nesemnificativă de 174 persoane; această creştere nesemnificativă fiind dată de numărul naşterilor şi cei care se refugiaseră aici în timpul celui de-al doilea război mondial.

Fazele de creştere demografică s-au înregistrat imediat după cele două războaie mondiale şi după decretul din 1966 privitor la interzicerea avorturilor, dar au existat şi faze de descreştere condiţionată de o mortalitate ridicată, fie de migraţii, fie de o natalitate scăzută sau cele după 1989 când s-au redus puternic fertilitatea şi natalitatea şi s-a amplificat imigraţia şi emigraţia.

Ţinând cont că până în 1966, populaţia României în cea mai mare parte era constituită predominant dintr-o populaţie rurală, numărul de oraşe până în 1956 era destul de mic (171 oraşe în 1956).
În anul 1956, populaţia comunei număra 3927 de locuitori cu o creştere din 1948 de 693 de persoane; în continuare, până în 1966 a ajuns până la 4930 locuitori. Această creştere în intervalul de 10 ani s-a pus pe seama transformărilor ce au intervenit în dezvoltarea economică şi socio-culturală, a politicii regimului politic din acea perioadă de creştere a natalităţii, această creştere fiind susţinută de anumite decrete date de regimul politic cum ar fi decretul care interzicea avorturile.

În anul 1977, populaţia număra 4970 locuitori o creştere nu prea semnificativă; aceasta fiind pusă şi pe seama creşterii numărului migraţiilor din mediul rural spre cel urban, datorită atragerii forţei de muncă din comune şi sate în oraşele din apropiere, respectiv în industria acestor oraşe, în cazul acest spre oraşe ca Fieni, Pucioasa şi Târgovişte.

În anul 1992, populaţia comunei număra 5158 locuitori ocupaţi în diferite ramuri de activitate, în afara principalelor ocupaţii: agricultura şi creşterea animalelor, activităţi forestiere dar cu toate acestea se cunoaşte că în acest an la nivel naţional România intră într-un proces de declin demografic datorită scăderii bruşce a natalităţii consecinţă a suprimării decretului împotriva avortului din 1967 şi liberalizării dreptului de emigrare. 

Din 1992 bilanţul natural a devenit negativ (-1,5 ‰), iar din 1994 acesta a depăşit în intensitate bilanţul migratoriu.

În anii 2000-2002 populaţia număra 5065 locuitori, în 2000 o scădere din 1992, într-un interval de opt ani de 93 de persoane, o scădere relativ mică însă aşa cum am mai spus pusă pe seama influenţei factorilor demografici (natalitate scăzută – mortalitate ridicată, o populaţie predominant îmbătrânită deoarece tinerii au preferat mirajul oraşelor, a migrărilor în afara graniţelor ţării în căutarea unui loc de muncă) imaginea actuală a satului fiind aceea a unei populaţii îmbătrânite. 

Totuşi în anul 2002, populaţia comunei număra circa 5103 locuitori, se poate spune că spre deosebire de alte comune chiar din judeţ, comuna Moroeni este o comună mare, destul de numeroasă ca populaţie şi totuşi cu o populaţie tânără datorită faptului că cei care au plecat la oraş au revenit din nou la locul de baştină din mai multe motive unul dintre ele fiind disponibilizările de muncitori din centrele industriale, a celor care au fost plecaţi în afara graniţelor ţării care au preferat să-şi deschidă o mică afacere în comună. 

Atât prin peisaj şi ambianţă, ospitalitatea localnicilor au pus bazele dezvoltării agroturismului, ţinând cont că comuna Moroeni este mijlocită de D.N.71 (Târgovişte - Sinaia) ce face legătura cu staţiunea de pe Valea Prahovei, a existenţei celui mai important sanatoriu TBC, o serie de drumuri şi poteci spre platoul Bucegilor pleacă de aici.

În concluzie pot spune că comuna Moroeni, din punct de vedere al evoluţiei numerice a populaţiei se poate înscrie în rândul comunelor mari, cu o populaţie destul de densă, existând un echilibru între populaţia tânără şi cea a vârstei a treia, deci nu se poate vorbi ca în cazul altor comune de o comună cu o populaţie îmbătrânită, prin excelenţă judeţul Dâmboviţa, mai bine zis comunele de aici sunt relativ bine populate, cu o populaţie atât tânără cât şi bătrână datorată şi faptului că dezvoltarea economică a comunelor este bine reprezentată de resurse naturale ale solului şi subsolului care implică prelucrarea lor în principal către industrie deci la nivel de judeţ, Dâmboviţa nu se confruntă cu o migrare a populaţiei spre alte regiuni. Se poate vorbi în evoluţia numerică a populaţiei comunei Moroeni de trei faze importante: de creştere – stagnare – descreştere, s-a păstrat un echilibru relativ pozitiv între creştere – descreştere, nu se poate vorbi de o creştere bruscă decât în intervalul 1966-1977 datorită conjuncturii de atunci sau o descreştere bruscă, vizibilă în rândul populaţiei decât de o descreştere relativ uşoară la nivelul comunei mai ale după 1989 şi apoi după 2000 de o creştere relativ uşoară (vezi figura 1).


3.2. ELEMENTELE DINAMICII POPULAŢIEI 


3.2.1. NATALITATEA


Natalitatea a reprezentat componenta de bază a creşterii populaţiei fiind influenţată de factori de naturi diferite şi foarte dificil de multe ori în ce măsură acţionează fiecare dintre aceştia: factori economici, politici, socio-culturali. 
Factorii economici: nivelul general de dezvoltare economică, condiţiile de viaţă care fac să aibă o influenţă importantă asupra natalităţii, grija pentru sănătatea mamei sunt raţiuni pentru care numărul naşterilor a scăzut în ultima perioadă foarte mult. 

Dacă la începutul secolului XIX când economia României avea un caracter rudimentar, mai mult agricol se mergea pe ideea că o familie numeroasă asigura necesarul de forţă de muncă pentru agricultură ca urmare numărul naşterilor era ridicat. 

Factorii politici: la un moment dat statul a dus o politică pro-natalistă respectiv în intervalul 1966 – 1989 care avea ca scop pe termen scurt creşterea natalităţii iar pe termen lung creşterea numărului populaţiei. După 1989 statul a dus o politică neutră de a nu interveni sub nici o formă în planul demografic.

Factorii socio – culturali: statutul femeii în societate este important dar şi deosebit de greu de apreciat deoarece este strâns legat de nivelul de dezvoltare.

Gradul de instruire al femeii este un element esenţial, ac. condiţ. Fol. Tehnici contraceptive cu toate că până la un moment dat rolul femeii în societate era destul de restrâns, aceasta fiind implicată doar în treburi casnice şi îngrijirea copiilor, precum şi necunoaşterea acestor tehnici contraceptive au făcut ca numărul naşterilor în mediul rural să fie ridicat faţă de cel din mediul urban. 

După 1995 prin campaniile duse de diferite organizaţii de protecţie a familiei şi copilului au făcut ca să ajungă cunoscute aceste tehnici şi de a face o educaţie mai bună în rândul familiei în ceea ce priveşte metodele de prevenire a sarcinilor rezultă că au făcut ca şi femeia din mediul rural să-şi mai îmbunătăţească modul ei de viaţă, de instruiri care au condus la o scădere a natalităţii. 

Factorii religioşi: aceştia au un impact mare asupra comportamentului şi mentalităţii oamenilor. La nivelul comunei Moroeni rata natalităţii a oscilat, dar în perioada postbelică a avut o tendinţă scăzută fiind afectată doar de decretul din 1966, când s-a observat o uşoară creştere. Se pot delimita trei perioade:

1948 –1966 = rata natalităţii s-a revigorat imediat după al doilea război mondial menţinându-se la 18-20 %;
1966 –1968 = datorită decretului de interzicere a avorturilor rata natalităţii a crescut până la 25%;
1969 – 2000 = când pe fondul sărăciei rata natalităţii cu unele oscilaţii a scăzut de la 15,8% în 1977, 14,3% în 1992, 12,8% în 2000, 12,4% în 2002; această scădere s-a datorat reducerii ratei generale a fertilităţii, planificării familiale, creşterea ratei mortalităţii în rândul femeilor aflate în vârstă fertilă.

În comuna Moroeni numeroase familii au 1-2-3 copii cu excepţia familiilor de etnie romă şi a noilor religii apărute după 1990. În general atât la nivelul mediului urban unde natalitatea în prezent este şi mai scăzută şi a mediului rural rata natalităţii se află într-o continuă scădere datorită influenţei factorilor economici, sociali, a nivelului de dezvoltare economică, a nivelului de trai (vezi tabelul numărul 2 şi figura 2). Cu alte cuvinte, rata generală a natalităţii este într-o continuă scădere aşa cum se vede şi pe figura 2 (analiză pentru intervalul 1966-2002).


3.2.2. MORTALITATEA


Mortalitatea reprezintă a doua componentă a bilanţului natural cu o evoluţie oscilantă la nivelul comunei pe grupe de sexe, vârste; astfel că după cel de-al doilea război mondial rata generală a mortalităţii s-a mai redus tot mai mult până spre intervalul de timp cuprins între 1948-1977, această reducere datorându-se şi unei natalităţi crescute încurajată de politica dusă de regimul de atunci, a unei îmbunătăţiri a asistenţei sanitare şi în mediul rural, a nivelului de trai şi a condiţiilor de refacere şi modernizare a modului de viaţă rural, în general de modernizarea satelor româneşti.

După 1966 şi până spre anul 1992 situaţia se schimbă înregistrându-se o creştere continuă a ratei generale a mortalităţii de la 11,7 ‰ în 1966 până la 12,3 ‰ în 1992 ca urmare a degradării tot mai accentuată a nivelului de trai, a scăderii natalităţii mai ales în urma sistării legii privind interzicerea avorturilor din 1967.
Din 1992-2002 (în prezent) valoarea ratei mortalităţii se află într-o continuă creştere respectiv 14,9 ‰ în 2000 şi de 15,0 ‰ în 2002 totuşi o valoare destul de ridicată ţinând cont de valoarea mortalităţii la nivelul judeţului Dâmboviţa (10,2 ‰) şi chiar la nivelul ţării (11 ‰) datorându-se îmbătrânirii populaţiei şi degradării vieţii economico-sociale.

Valoarea mortalităţii este în general influenţată de unii factori ca:
starea de sănătate a individului avându-se în vedere un anumit circuit şi anume SANĂTATE →BOALĂ → VINDECARE sau INVALIDITATE CRONICĂ sau DECES;
nivelul de dezvoltare economică prin nivelul veniturilor care poate determina o îmbunătăţire a condiţiilor de viaţă, de locuit, a alimentaţiei;
gradul de instruire al populaţiei (o bună igienă, de adoptare a unui bun comportament, adoptarea unui anumit stil de viaţă);
factori genetici (răspunsul organismului la anumiţi factori din afară);
vârsta populaţiei;
cauze conjuncturale (războaie, cataclisme, epidemii, foamete);
sistemul sanitar.

La nivel de grupe de sexe, situaţia este următoarea: mortalitatea masculină este mai ridicată decât cea feminină ca urmare a supramortalităţii masculine cauzate de unele profesii cu coeficient ridicat de risc (construcţii, exploatări indiferent de orice tip, transporturi) şi unele practici dăunătoare (alcool, tutun, supraalimentare) şi chiar atitudinea mai neglijentă a bărbaţilor cu privire la starea lor de sănătate spre deosebire de femei.

Cauzele decesului sunt multiple ca: boli ale aparatului circulator şi respirator, accidente, tumori ale aparatului digestiv.

Se poate spune că particularizând la nivelul comunei Moroeni spre deosebire de alte aşezări rurale din judeţ se remarcă totuşi o predominare a populaţiei tinere nu o pondere mare a populaţiei bătrâne dar cu toate acestea valoarea ratei mortalităţii este uşor ridicată în ultimii 13 ani de la căderea regimului comunist datorită degradării situaţiei economico-sociale ale mai multor familii sau degradării sistemului sanitar.

O componentă importantă a mortalităţii o reprezintă mortalitatea infantilă ce reflectă decesele care se produc în primul an de viaţă în cadrul unei populaţii; la nivelul mortalităţii infantile este rezultatul direct al condiţiilor sanitare.
La nivelul comunei rata mortalităţii infantile este scăzută fiind de 3 ‰ (1992-2002), comuna Moroeni fiind bine deservită sanitar putem spune în acest sens dispunând de 2 dispensare.

Rata mortalităţii este dependentă de vârsta populaţiei din această cauză în practică se foloseşte un indicator un indicator denumit speranţa de viaţă la naştere, la nivelul comunei această valoare fiind de 69 ani la bărbaţi şi de 75 ani la femei.

În concluzie se poate afirma faptul că pentru intervalul de timp analizat de mine respectiv 1977-2002 se observă o creştere continuă a mortalităţii într-o primă fază destul de uşoară aceasta creşte până în 2000 când valoarea mortalităţii a crescut considerabil ajungând la 14,9 ‰ iar peste 2 ani la 15,0 ‰ aşa cum am mai arătat mai sus din cauza diverşilor factori (vezi figura 2; s-a analizat pentru intervalul 1966-2002).


3.2.3. BILANŢUL NATURAL


Sporul natural este rezultat din natalitate şi mortalitate; a fost şi este factor esenţial al dinamicii populaţiei.
Particularizând la nivelul comunei Moroeni, după ce s-a putut observa evoluţia valorii natalităţii şi mortalităţii pe intervalul de timp 1966-2002 şi înainte după cel de-al doilea război mondial se poate contura mai multe faze:
după cel de-al doilea război mondial acesta a avut o evoluţie contradictorie, mai întâi s-a semnalat un nivel mai redus (1948-1956) generat de urmările războiului şi condiţiile economico-sociale diferite din 1946-1947-1948 care au ridicat mortalitatea apoi s-a redresat crescând.
Datorită liberalizării divorţurilor şi diminuării natalităţii bilanţul natural s-a redus în intervalul 1956-1966, o situaţie considerată periculoasă pentru creşterea forţei de muncă.
În contradicţie prin decretul din 1966 bilanţul natural a crescut brusc ajungând în 1966 la o valoare de 4,1 ‰. Ulterior, rata bilanţului natural s-a înscris pe o traiectorie descendentă 2 ‰ în 1992, -2,1 ‰ în 2000 şi –2,6 ‰ în 2002 datorită înrăutăţirii socio-economice.
După 1989 prin agravarea crizei socio-economice şi liberalizării avorturilor rata bilanţului natural a scăzut, iar din 2000 acesta a devenit negativ datorită creşterii numărului de decese decât numărul de naşteri (număr decese mai mare decât număr de naşteri) –2,1 ‰ în 2000 şi –2,6 ‰ în 2002 (vezi figura 2; s-a analizat pentru intervalul 1966-2002).


3.2.4. MIGRAŢIILE


Migraţiile constituie un fenomen complex din cauze economice, sociale, politice, juridice, psihologică, demografice. Cauzele generale care influenţează mobilitatea spaţială a populaţiei se regăsesc şi în cazul migraţiilor dar factorul economic este determinant, fluxurile migraţiei sunt încurajate de adâncirea disparităţilor date de nivelul de dezvoltare economic şi de standardul de viaţă dintre regiunea de origine şi cele receptoare.

În urma acestor migraţii se pot determina mai multe consecinţe:
O primă consecinţă este aceea a redistribuirii teritoriale a populaţiei rezultă migraţiile a dus la o creştere rapidă a altor regiuni sau localităţi şi la scăderea populaţiei localităţii de origine;

A doua consecinţă a condus la modificarea structurii populaţiei pe grupe de vârste şi sexe şi a raportului de masculinitate şi feminitate;

A treia consecinţă este schimbarea populaţiei pe structură socio-economică, astfel migrarea populaţiei din mediul rural a condus la următoarea premisă: la nivelul comunei Moroeni şi nu numai la nivelul a tuturor aşezărilor rurale se remarcă o migrare accentuată a populaţiei tinere şi active în ramuri neagricole, o concentrare a tineretului şcolarizat în marile centre urbane, cu o descoperire a forţei de muncă în agricultură datorită migrării populaţiei active către activităţi industriale şi de servicii ceea ce a dus la o consecinţă gravă de profesionalizare a mediului rural.

Migraţiile pot fi şi ele de două tipuri: definitive sau temporare (sezoniere şi navetiste). Cele mai multe migraţii care se reflectă la nivelul comunei Moroeni sunt reprezentate de navetism deoarece o bună parte a populaţiei active a comunei munceşte în sectoare industriale şi de servicii din centrele urbane din apropiere: Fieni, Pucioasa, Târgovişte, Sinaia - centre care atrag cea mai mare parte a populaţiei active în ramurile economice apărute şi dezvoltate aici, sau în cadrul localităţilor din apropiere a comunei cum ar fi exploatarea în carieră a materialelor de construcţii de la Lespezi sau Lot 4, în domeniu hidroenergetic de la Dobreşti, Moroeni, Scropoasa, Gâlma. Practic activităţi agricole desfăşoară o mică parte din populaţia activă cu toate că prin specificul comunei respectiv fiind o comună dezvoltată într-o depresiune submontană, terenurile agricole nu sunt prea extinse în vederea practicării culturilor cerealice şi nu numai nici condiţiile climatice nu sunt prea favorabile dezvoltării acestei culturi singurele activităţi agricole predominante aici fiind pomicultura, creşterea animalelor şi exploatarea domeniului forestier.

O bună parte din populaţia activă care practică aceste migraţii temporare de tip navetă cu trecerea timpului s-au stabilit definitiv în oraşul sau localitatea unde îşi desfăşoară activitatea părăsindu-şi iniţial domiciliul de baştină şi nu numai această categorie ci şi tineretul şcolarizat care după terminarea studiilor îşi găsesc un loc de muncă în oraşul în care au învăţat alegând să-şi stabilească domiciliul în aceste oraşe sau în cele mai bune cazuri unii pleacă în afară.

Anumite mişcări ale populaţiei nu pot fi considerate mişcări migratorii în genere aşa cum este mişcarea ţiganilor care prin excelenţă s-a remarcat ca un popor migratoriu, nestatornic într-un anumit loc; tot aici la migraţii se remarcă şi acele migraţii definitve a unor etnii (germani, maghiari, evrei etc.) care au părăsit domiciliul şi locul unde au trăit o bună perioadă de timp şi s-au întors în ţara de origine sau acolo unde numărul lor este mai mare adică spre alte localităţi unde putem să spunem există o comunitate mai numeroasă; cu acest gen de migraţii s-a confruntat şi comuna Moroeni, aici mai rămânând foarte puţini reprezentanţi ai acestor etnii.

Un alt tip de migraţiune este cea sezonieră respectiv plecarea muncitorilor în alte ţări în căutarea unui loc de muncă reprezintă categoria cea mai importantă deoarece această categorie se remarcă atât prin număr, manifestare sau consecinţă atât în regiunea de origine cât şi cele receptoare.

La nivelul comunei Moroeni în perioada de după 1990 s-a remarcat un număr mai mare al migraţiilor de tipul muncitorilor calificaţi sau necalificaţi în străinătate acest lucru datorându-se şi numeroaselor restructurări care au avut loc în diversele ramuri industriale dezvoltate în centrele urbane din apropierea comunei, astfel această categorie fie s-a îndreptat spre alte ramuri economice prin reconversie profesională fie în ramurile agriculturii fiecare devenind un întreprinzător prin lucru pământului din jurul caseisau alţii au ales calea străinătăţii.

La sfârşitul secolului XIX - începutul secolului XX sunt cunoscute deplasările transhumante care au condus la stabilirea populaţiei; cu aceste deplasări s-a confruntat şi arealul comunei Moroeni prin deplasarea turmelor de oi din sudul Transilvaniei peste Carpaţi şi popularea acestei regiuni (pe valea Ialomiţei), unde au construit adăposturi sezoniere de tipul sălaşelor, stânelor în inima munţilor valorif. pajiştilor naturale din munţii din apropierea comunei (Leaota şi Bucegi).

În concluzie putem afirma faptul că în ultima perioadă predomină fluxul sat-oraş în perioada dezvoltării industriale, a centrelor urbane; după 1990 se înregistrează o reducere substanţială a migraţiei rural-urban, constatându-se o creşterea a ponderii pe distanţe scurte în defavoarea deplasării pe distanţe lungi, s-a stabilit fluxul de migraţii interjudeţene şi s-a accentuat fluxul de migraţii intrajudeţene. Defalcând pe principalele provincii geografice: Muntenia de unde face parte şi judeţul Dâmboviţa s-a constatat deplasări ale populaţiei spre capitala ţării Bucureşti şi alte judeţe din sudul şi centrul ţării unde s-au semnalat deficit de forţă de muncă, iar în sens invers dinspre alre regiuni spre Muntenia se remarcă deplasarea populaţiei dinspre Oltenia, Moldova.

Ca nişte consecinţe asupra regiunilor cu un flux migratoriu mai mare, sunt următoarele:

din punct de vedere demografic: migraţiile pot duce la creşterea sau scăderea numărului de locuitori în zonele de origine sau cele receptoare; influenţează structura populaţiei pe grupe de vârstă şi sexe în zonele de origine şi receptoare cunoscând faptul că migraţia este selectivă (predominant tineri şi bărbaţi);
din punct de vedere economic: migraţia reprezintă o pierdere pentru regiunea de origine dar de cele mai multe ori reprezintă un câştig pentru cele receptive;
din punct de vedere cultural: migraţiile pot conduce la crearea unor adevărate mozaicuri etnice şi al provenienţei geografice (Moldova, Dobrogea, Transilvania etc.).

La nivelul localităţii se înregistrează o tendinţă de migrare a populaţiei tinere către alte regiuni din ţară şi străinătate, principalele centre urbane.


DENSITATEA POPULAŢIEI


Creşterea continuă a populaţiei în secolul XX a dus la o îndesire a locuitorilor în teritorii. În anul 1912, densitatea medie a populaţiei comunei Moroeni a fost de 12,7 loc/Km2 . În 1930 această densitate s-a ridicat la 14,5 loc/km2 , în 1948 la 15,9 loc/km2, iar în 1956 la 16,1 loc/km2 (s-a analizat pe intervalul 1912-2002).

În prezent comuna Moroeni are o valoare a densităţii medii de 17,8 loc/km2 (2002); la nivelul judeţului Dâmboviţa unde valoarea densităţii medii este de 122,8 loc/km2 , din acest punct de vedere comuna Moroeni se înscrie în cadrul comunelor localizate în partea nordică a judeţului, înreg. o valoare a densităţii scăzute aflată sub media de 20 loc/km2 ce corespunde zonei de tranziţia către zona montană a judeţului.

Se ştie faptul că din punct de vedere al unităţilor fizico-geografice ale judeţului Dâmboviţa se remarcă o trecere a reliefului de la zona de câmpie din sudul judeţului Dâmboviţa la o zonă deluroasă subcarpatică până la cea montană, relieful judeţului înglobând armonios cele trei trepte fizico-geografice, astfel şi populaţia are o concentrare mai mare în zona de câmpie, medie în cea deluroasă şi mică la trecerea dintre regiunea deluroasă spre cea montan, o regiune unde aşezările omeneşti sunt practic inexistente, singurele construcţii din zona montană fiind cabane puse la discreţia turiştilor veniţi aici pentru a se bucura de peisajele puse la discreţie de munţii Bucegi şi Leaota (drumeţii, alpinism, odihnă şi recreere).

Şi în cazul nostru comuna Moroeni are o densitate medie de 17,8 loc/km2 fiind localizată într-o zonă de tranziţie dintre regiunea subcarpatică şi cea montană unde principalele ocupaţii ale populaţiei fiind pomicultura, creşterea animalelor şi sevicultura la care se mai adaugă câteva activităţi secundare de exploatare a sistemului hidroenergetic al Ialomiţei, a materialelor de construcţii, a serviciilor turistice.
Această cifră medie a densităţii dă o imagine de ansamblu asupra aglomerării populaţiei în teritoriul comunei. Aceste regiuni localizate în partea nordică a judeţului datorită condiţiilor lor geografice, au fost mai puţin valorificate economic în trecut şi ca urmare populaţia s-a aglomerat mai târziu în cadrul lor.


STRUCTURA POPULAŢIEI


Structura populaţiei pe grupe de vârstă şi sexe


Structura populaţiei după sexe şi vârstă reprezintă două dintre caracterele demografice de bază în analiza structurii populaţiei; necesitatea cunoaşterii lor rezultă din importanţa acestora în definirea rolului şi locului fiecărei persoane în procesul de reproducere a populaţiei, al activităţii economice, organizării populaţiei (s-a analizat pentru intervalul 1977-2002).

Nu există sector de activitate care să nu fie interesat de cunoaşterea efectivului şi structurii populaţiei după sex şi vârstă.

Structura populaţiei pe sexe reprezintă expresia ponderii bărbaţi/femei în totalul populaţiei. Analizând la nivelul comunei Moroeni se constată existenţa unui oarecare echilibru între cele două sexe astfel: pentru intervalul analizat de mine: 1966-2002 situaţia este următoarea: 1966-bărbaţi: 2548 şi femei 2382 cu o uşoară depăşire a populaţiei masculine; 1992-bărbaţi 2592 şi femei 2566 la fel cu o oarecare / uşoară predominare a bărbaţilor; 200-bărbaţi 2490 şi femei 2575, în acest caz situaţia s-a inversat prin creşterea numărului populaţiei feminine şi scăderea populaţiei masculine, această scădere a populaţiei masculine fiind pusă pe seama diverşilor factori (o mortalitate mai crescută în rândul bărbaţilor, a migraţiilor); 2002-bărbaţi 2512 şi femei 2591 la fel prin predominarea populaţiei feminine (vezi figura nr. 14-17). Analizând la nivelul comunei Moroeni, a structurii populaţiei pe sexe se remarcă în ultimele decenii ale secolului XX – începutul secolului XXI a predominării sexului feminin asupra celui masculin; la ultimele două recensăminte diferenţa dintre populaţia masculină şi feminină nu era prea mare (2000-2002) o depăşire a populaţiei feminine cu cel mult 75-100 persoane faţă de populaţia masculină, deci o depăşire nu cu mult evidentă în decalajul dintre bărbaţi şi femei – pentru intervalul 2000-2002.

În intervalul 1966-1992 s-a putut observa şi din tabelele expuse că populaţia masculină domina populaţia feminină însă ca şi în cazul precedent nu cu mult, fiind vorba de aproximativ 50-75 persoane în plus la populaţia masculină; în timp acest număr a scăzut uşor aşa cum am mai spus datorită influenţei unor factori de ordin demografic, economic, social se ştie faptul că aşa cum am remarcat şi la capitolul de mortalitate s-a putut observa că numărul de decese este mai mare în rândul bărbaţilor decât cel al femeilor, aceştia sunt expuşi unor munci mai grele sau a viciilor unora dintre aceştia sau chiar a migraţiilor (mai mulţi bărbaţi decât femei).
Prin urmare cu excepţia anilor 1948-1956, ceilalţi ani de recensământ arată valori foarte apropiate de 48% populaţia masculină şi 51% populaţia feminină; diferenţe foarte mari apar şi în 1948 între cele două populaţii ca urmare a pierderilor provocate de cele două războaie mondiale în rândul bărbaţilor.
Cu toate că la naştere numărul băieţilor este mai mare decât numărul fetiţelor (vezi anul 1966, 2002) totuşi din cauza unor fenomene (supramortalitate masculină) s-a creat un decalaj de 1-2% între cele două sexe dar sunt perioade când naşterile sunt în favoarea sexului feminin (vezi anul 1992, 2000).

După 1992 la nivelul comunei Moroeni se remarcă faptul că populaţia feminină era preponderentă faţă de cea masculină, ca urmare a migraţiei unei părţi din populaţia masculină aptă de muncă către oraşe, iar după 2000 se remarcă şi un proces de reîntoarcere a forţei de muncă bărbătesc din mediul urban către rural sub impactul restructurării economice şi disponibilizării unui număr însemnat de salariaţi din mediul urban.

În concluzie se poate afirma faptul că la nivelul comunei Moroeni predomină uşor populaţia feminină cu 1-2% faţă de populaţia masculină din cauza anumiţilor factori pe care i-am expus.

Structura populaţiei pe grupe de vârstă; analiza ei este dată de cunoaşterea ei pentru planificarea şi prognoza forţei de muncă, activităţii educaţionale, organizării activităţii de servicii, de ocrotire a sănătăţii populaţiei, organizarea unităţilor pentru consumul populaţiei care depind atât de număr cât şi de structura pe vârstă a populaţiei.
În cadrul acestea se pot evidenţia 3 mari grupe: grupa tânără (0-18 ani sau 0-20 ani), grupa adultă (18-65 ani sau 20-65 ani), grupa vârstnică (peste 65 ani).

La nivelul comunei Moroeni defalcând pe cele trei grupe de vârstă se remarcă următoarele:

grupa tânără în cea mai mare parte a ei neproductivă situaţia este 	următoarea: pentru intervalul 1966-2002: 1966-1694 persoane tinere, 	1992-1845, 2000-1561, 2002-1373.

Se remarcă că în intervalul 1966-1992 ponderea populaţiei tinere se află într-o uşoară creştere pentru ca din 1992-2002 ponderea populaţiei tinere să cunoască o uşoară scădere pusă pe seama diverşilor factori ca scăderea natalităţii, datorită perioadei de formare care este mai lungă spre 20 ani, intrarea în rândurile populaţiei active se face spre vârsta de 20 ani, mulţi tineri după urmarea claselor gimnaziale pe care le poate urma şi în cadrul şcolilor generale din comună, pentru liceu şi chiar facultate aceştia aleg pe cele din centrele urbane apropiate comunei, după terminarea cursurilor liceale sau superioare unii dintre aceştia preferând să rămână în centrele urbane respective unde au urmat cursurile, nemaiîntorcându-se înapoi la locul de baştină, unii dintre ei reuşind să se angajeze în aceste centre.

În concluzie proporţia grupei tinere prezintă o tendinţă marcantă de 	scădere.

grupa adultă, această grupă este una productivă şi în acelaşi timp 	reprezintă şi grupa reproductivă.

La nivelul comunei Moroeni pentru intervalul 1966-2002 se prezintă astfel situaţia: 1966-2649 persoane adulte, 1992-2806, 2000-2896, 2002-2869.
Pentru intervalul 1966-2002 se remarcă o creştere a ponderii populaţiei adulte şi în acelaşi timp o populaţie activă.

grupa vârstnică, ca şi prima grupă este non productivă, ponderea ei 	prezintă tendinţe ascendente.

La nivelul comunei Moroeni, pentru intervalul 1966-2002, situaţia este următoarea: 1966-627 persoane vârstnice, 1992-507, 2000-608, 2002-867.

Se poate observa că până în 1992 populaţia vârstnică avea o pondere mică, ca după 1992 aceasta să aibă o pondere din ce în ce mai mare, această creştere fiind pusă pe seama unor factori ca natalitate scăzută, migrarea populaţiei tinere spre alte zone.

S-a ajuns în situaţia în care ponderea populaţiei tinere să fie inferioară populaţiei vârstnice fapt care ne indică un proces accentuat de îmbătrânire demograf într-un viitor apropiat, acest proces a fost mai evident în timpul perioadei de război dar şi în perioada 1990-2002 când natalitatea a scăzut datorită liberalizării avorturilor şi a facilităţii de desfacerii a căsătoriilor.

Mişcarea migratorie rural-urban a antrenat populaţia tânără, fapt care a accentuat procesul de îmbătrânire demografică a populaţiei din comuna şi indirect îmbătrânirea forţei de muncă din agricultură.

În prezent mediul rural în general se confruntă cu un accentuat proces de îmbătrânire a populaţiei datorită numeroaselor migraţii ale populaţiei tinere spre mediul urban, în prezent populaţia satelor fiind alcătuită din cei vârstnici.

La nivelul judeţelor în anul 2002 situaţia structurii pe cele trei grupe arată faptul că judeţul Dâmboviţa se înscrie în rândul judeţelor relativ întinerite cu o pondere de 18,5 ‰.

Generalizând la nivelul piramidelor de vârstă (vezi fig. 14-17) se observă o piramidă bine echilibrată, care indică un echilibru în balanţă între populaţia adultă şi cea vârstnică.

În concluzie, se poate afirma faptul că la nivelul comunei Moroeni nu există mari discrepanţe între populaţia tânără – adultă - vârstnică deci un echilibru mai ales între populaţia adultă şi cea vârstnică. Această uşoară îmbătrânire a populaţiei datorată unei natalităţi scăzute (liberalizarea avorturilor), a nivelului de trai, a migraţiilor, unii tineri preferând să migreze îndeosebi spre centrele urbane în căutarea unei îmbunătăţiri a nivelului de trai şi chiar în străinătate afirmând în încheiere că ponderea cea mai mare o are populaţia adultă, suportul acestei comune (vezi fig. 14-17).


Structura socio-economică a populaţiei


Această structură reflectă raportul dintre populaţie şi economie şi dintre populaţie şi mediul geografic, cele mai importante aspecte care se urmăresc în această privinţă se referă la: structura populaţiei după mijloacele de existenţă, structura populaţiei active pe profesii, ramuri de activitate, sectoare socio-economice; structura populaţiei pe categorii sociale (s-a analizat pentru intervalul 1966-2002).

La nivelul comunei Moroeni populaţia inactivă este formată din persoane aflate sub limita vârstei populaţiei active (sub 16 ani), persoane care au depăşit 16 ani dar care se află în procesul de pregătire profesională (elevi, studenţi) precum şi din persoane care au depăşit limita superioară vârstei populaţiei active care nu obţin venituri proprii fiind întreţinute de stat, persoane particulare.

Conform figurii 3, evoluţia populaţiei active şi inactive în intervalul 1966-2002 este următoarea: în anul 1966 numărul persoanelor care alcătuiau populaţia inactivă a comunei era de 2840 de persoane, un număr relativ mare în comparaţie cu populaţia activă, însă începând cu anul 1992 numărul persoanelor ce alcătuiesc populaţia inactivă a crescut la 3027 persoane, în 2000-2722 persoane, 2002-2994 persoane, această creştere datorându-se creşterii numărului de pensionari dar şi cel al tinerilor aflaţi în procesul de pregătire profesională.

La nivelul comunei Moroeni populaţia activă se subdivide: populaţie activă ocupată şi neocupată (şomeri), într-un număr din ce în ce mai mare, mulţi dintre aceştia retrăgându-se înapoi la locurile natale, întorcându-se în agricultură şi activităţile silvice (particulare).

În deceniile cinci şi şase cu toate ca efectivul populaţiei active s-a menţinut relativ constant, totuşi ponderea acestora s-a redus continuu comparativ cu populaţia inactivă astfel: 1966-2090 persoane active care dominau net numărul de persoane inactive, însă începând cu 1992 o dată cu reforma economică şi cu reconstrucţia economică din diferitele ramuri economice din Fieni, Pucioasa, Târgovişte, principale nuclee de atragere a populaţiei active din comune, numărul persoanelor active a scăzut la 2131 persoane în 1992, la 2343 persoane în 2000, o uşoară creştere (10%), la 2109 persoane în 2002 o scădere de 11% faţă de anul 2000.

În general la nivelul judeţului Dâmboviţa s-a putut observa o restrângere a numărului de persoane active datorită faptului că populaţia ocupată este sensibilă la modificările economice şi sociale, schimbări permanente atât ca volum cât şi ca structură pe cele trei sectoare principale de activitate, primar, secundar, terţiar.

Toate aceste modificări în structura populaţiei active s-a făcut resimţită nu numai la nivelul urban ci şi la nivelul rural, al satelor şi comunelor, reformele economice, privatizările unor unităţi economice, restructurările de personal din principalele centre –nuclee de atragere a forţei de muncă a avut un impact negativ nu numai asupra populaţiei urbane active ci şi asupra populaţiei rurale active ce îşi desfăşurau activităţile în sectoarele secundar şi terţiar.

Structura populaţiei active pe sectoare de activitate scoate în evidenţă impactul puternic din 1989 al schimbării sistemului politic şi economic, dar şi criza economică care a afectat economia judeţului şi nu numai întreaga economie întreaga economie românească până în prezent.

La nivelul comunei Moroeni structura populaţiei active ocupate pe principalele sectoare ale economiei naţionale este următoarea: 

sectorul primar: în intervalul analizat 1966-2002 situaţia este următoarea: în anul 1966 în acest sector era concentrat 13,2 % din totalul populaţiei active a comunei, în 1992 de 15,6 %, 2000 de 14,9 %, 2002 să fie de 11,6 %; rezultă o uşoară oscilaţie cu un punct maxim în 1992 când s-a atins cea mai mare valoare a populaţiei active ocupate în acest sector ca după aceea să urmeze o uşoară şi lentă scădere (vezi fig. 4). În viitorul apropiat se constată că acest sector va deveni un sector prioritar datorită reformelor economice din sectorul secundar. La nivelul comunei Moroeni se poate constata faptul că prin natura reliefului, a condiţiilor climatice şi de sol, terenurile agricole deţin o suprafaţă restrânsă lucrată în particular de locuitorii comunei pentru a-şi asigura hrana şi strictul necesar, deci nu este o comună cu întinse domenii arabile aşa cum sunt comunele de câmpie din judeţ care dispun de întinse domenii agricole, acestea asigurând necesarul de culturi agricole ale judeţului. În comuna Moroeni predomină în cea mai mare parte pomicultura, suprafeţele ocupate cu păşuni şi fâneţe şi implicit creşterea animalelor, precum şi activităţile silvice (datorită unui întins domeniu forestier atât din perimetrul comunei cât şi cel din zona montană).

sectorul secundar reprezintă situaţia la nivelul comunei şi se prezintă astfel pentru intervalul 1966-2002: 1966 – 61,2 % din totalul populaţiei active a comunei, 1992 – 59,3 %, 2000 – 39,1 % şi 2002 – 35,2 % (vezi fig. 4). Această situaţie se poate comenta astfel: sectorul secundar (industria şi construcţiile) au constituit activităţi economice atractive pentru populaţia comunei Moroeni, majoritatea acestora erau cuprinşi până în 1995 în principalele unităţi economice din oraşele din apropiere (Fieni, Pucioasa, Târgovişte) însă începând cu 2000-2002 ponderea acestora se află într-o continuă scădere datorită micşorării forţei de atracţie a acestui domeniu datorită privatizării, restructurării şi lichidării unor întreprinderi.

sectorul terţiar (de servicii) este situat la nivelul comunei pentru intervalul 1966-2002 se prezintă astfel: 1966-25,6 %, 1992-25,1 %, 2000-46,0 % şi 2002-53,2 % (vezi fig. 4). Acest sector la nivelul comunei a înregistrat o creştere uşoară în acest interval, mai ales în ultima perioadă când s-a accentuat foarte mult fenomenul de agroturism, în comună putându-se observa dezvoltarea şi construirea în gospodăriile particulare a unor frumoase pensiuni şi vile destinate turiştilor; în afara serviciului turistic, foarte multe persoane sunt ocupate în domeniul comercial, sanitar, de învăţământ, administrativ. Cel mai mare spor de angajaţi s-a înregistrat în ultimul timp în ramurile sectorului secundar şi terţiar. Totodată se remarcă o deosebită creştere în domeniul sectorului terţiar. 

Principalele activităţi sociale şi economice ce se desfăşoară pe teritoriul localităţii Moroeni sunt: 
turism de odihnă şi tratament (unităţi de cazare şi alimentaţie publică în cabanele din Masivul Bucegi, taberele de elevi de la Cerbul, Căprioara, Vânătorul, Popasul turistic Moroeni şi cel de la Cota 1000, Păduchiosul); aici este cuprinsă o populaţie activă de 100 persoane;
asistenţă medicală la sanatoriul TBC Moroeni unde lucrează 280 de persoane;
exploatarea sistemului hidroenergetic în uzinele Gâlma cu o putere de 15 Mw, Dobreşti – 16 Mw şi Scropoasa de 12 Mw şi o producţie anuală de 16988 Kw, unităţi unde sunt antrenate 90 de peroane active;
exploatarea şi prelucrarea materialelor de construcţii în cadrul celor două secţii ale S.C. ROMCIF Fieni (Lespezi şi Lot 4) care exploatează anual 1,5 milioane tone calcar, ce se transportă pe calea ferată îngustă Moroeni-Fieni, în aceste activităţi sunt antrenaţi 420 de salariaţi;
agricultură, suprafaţa agricolă totală este de 8504 ha teren agricol constituit din păşuni şi fâneţe, livezi, favorizează creşterea animalelor şi pomicultura (prunul, mărul, părul) şi o redusă suprafaţă de teren arabil de 40 ha unde se practică cultura rădăcinoaselor (sfeclă furajeră, cartofi, legume);
activitatea în domeniul instituţiilor publice, administraţia locală, învăţământ, comerţ, prestări servicii, unde lucrează 300 de persoane active.

Din principalele activităţi economice şi sociale ce se desfăşoară pe teritoriul administrativ al comunei sunt: turismul, tratamentul curativ şi de prevenire, exploatarea bogăţiilor naturale, sănătate, învăţământ, comerţ, pomicultură, zootehnie.

Deci, cu alte cuvinte, comuna Moroeni dispune de activităţi economice şi sociale precum: exploatări de calcare, gresii calcaroase, hidrocentralele de la Dobreşti (16 Mw, dată în folosinţă în 1929) şi Moroeni (15,3 Mw, dată în folosinţă în 1953) sunt deservite de lacul de acumulare Scropoasa situat în amonte de Cheile Orzei, care asigură regularizarea diurnă a debitelor Ialomiţei; centru pomicol; dispune de factori climatici naturali favorabili (climatul submontan cu aer curat, lipsit de praf şi alergeni sedativi) rezultă sanatoriul TBC Moroeni; punct muzeal cu colecţii de istorie şi etnografie.


3.4.3. Structura etnică a populaţiei


Istoria redă cu mare claritate continuitatea românească în spaţiul carpato-danubiano-pontic. Geto-dacii au creat un regat bogat ce a ilustrat în atenţia imperiului roman, care după cucerirea Daciei a adus aici colonişti romani; după retragerea aureliană unele regiuni au fost invadate şi stăpânite de o serie de popoare migratoare (goţi, huni, tătari, slavi), ce au lăsat urme în limba şi ocupaţiile populaţiei autohtone (a fost analizat intervalul 1966-2002). 
Toate aceste colonizări, stăpâniri, chiar şi temporare (sec.16-19, Ţara Românească s-a aflat sub suzeranitate turcească, precum şi încercările de ocupare a acesteia din partea Ungariei, Rusiei) au generat o infuzie de populaţie alogenă făcută în masa compactă română. 

Localitatea Moroeni este atestată istoric din secolul al XIX-lea (anul 1800), unde s-au găsit în urma descoperirilor arheologice importante urme ale unor aşezări geto-dace (vezi harta descoperirilor arheologice). 

La nivelul comunei Moroeni în perioada interbelică, pe teritoriul comunei după români (92,7%) au urmat ţigani, maghiari, germani, ucraineni, cu ponderi nesemnificative. 

Ţinând cont că la nivel de provincie istorică Muntenia din cadrul căreia face parte şi Judeţul Dâmboviţa, respectiv Comuna Moroeni, ponderea românilor este majoritară (97,7%). 

Analizând la nivelul Comunei Moroeni pentru intervalul 1966-2002 situaţia este următoarea: 1966 - 85 % români, 1992 - 92,8 %, 2000 - 93,2 %, 2002 – 98,5 %; la aceste valori ale populaţiei majoritare se mai adaugă şi valorile populaţiilor minoritare, după cum urmează: 1966 – maghiari 1 %, romi 13 %, ucraineni 0,5 %, tătari 0,5 %; 1992 – maghiari 0,5 %, romi 4,7 %, turci 0,5 %, bulgari 0,5 %, evrei 0,5 %, greci 0,5 %; 2000 – maghiari 1 %, germani 0,5 %, romi 5,3 %; 2002 – ucraineni 0,5 %, tătari 0,5 %, evrei 0,5 %, situaţie ce se poate observa din figurile 5-7. 

Se poate spune că populaţia dominantă a comunei este o populaţie românească cu peste 90 % şi o valoare redusă a celorlalte etnii datorită repatrierii unora dintre acestea şi a sporului natural ridicat al populaţiei autohtone care a condus la creşterea ponderii populaţiei româneşti. 

În cadrul unor etnii cum sunt cele maghiare, germane sau evreieşti, s-a redus numărul acestora dar a crescut datorită sporului natural ridicat numărul ţiganilor. 

În concluzie, pot afirma faptul că la nivelul Comunei Moroeni populaţia predominantă este cea de etnie română (cu peste 80-89 %), urmată de ponderi relativ mici ale etniei romilor (ce se găseşte cu preponderenţă în satul Glod al comunei Moroeni), şi ponderii foarte mici ale etniilor maghiare, ruse, ucrainiene, germane; multe dintre acestea au plecat fie în ţara de origine, fie în alte regiuni ale ţării, astfel că ponderea acestora s-a redus considerabil. 

De la un recensământ la altul (1966-2002) s-a observat o oscilare a acestor etnii şi nu o predominare sau chiar creştere a ponderii acestor etnii, de la un an la altul aceste etnii schimbând ponderea din ce în ce mai mică şi chiar până la dispariţia definitivă de pe teritoriul comunei prin plecarea cestora. 

Spre deosebire de alte judeţe, unde se remarcă ponderi aproape egale sau cel puţin peste ponderea populaţiei româneşti ale acestor etnii, în judeţul Dâmboviţa ca şi în întreaga Muntenie a predominat o populaţie românească. 


3.4.4. Structura confesională


Religia constituie un element de referinţă, aceasta ocupând încă un loc esenţial în viaţa unui popor sau comune. Credinţele religioase au determinat sau influenţat încă din cele mai vechi timpuri într-o anumită măsură modul de viaţă al populaţiei, precum şi anumite caracteristici demografice sau sociale. 

Deşi în lumea dezvoltată credinţele şi practicile religioase au scăzut în intensitate, cea mai mare parte a populaţiei fiind indiferentă la fenomenul religios, influenţa trecută a acestora se face remarcată în peisajul oraşelor dar mai ales al satelor unde fenomenul religios încă îşi mai exercită o mare influenţă asupra oamenilor satului, adesea dominate de edificii religioase, prin intermediul tradiţiilor, obiceiurilor. 

La nivelul comunei Moroeni, conform datelor statistice a recensămintelor din 1966, 1992, 2000, 2002 se observă faptul că factorul religios dominant aici este cel al ortodoxismului, cea mai mare parte a populaţiei fiind de religie ortodoxă prin prezenţa a două biserici, una mai veche şi una construită mai recent; satul Moroeni avea în anul 1810 o singură biserică de lemn veche, cu hramul „Sf. Nicolae”, preot find Constantin Radu; în 1825 este construită biserica cu hramul „Intrarea în Biserică”, reparată la 1866, pentru ca în anul 1912 să fie din nou reparată; în 1925 a fost construită o a doua biserică cu hramul „Sf. Ioan Botezătorul”. 
La aceştia se mai adaugă adepţi cu religie romano-catolică, a catolicismului dar într-un număr mai restrâns: 1966 = 15, 1992 = 33, 2000 = 23, 2002 = 1, apoi adepţi ai celei de-a doua ramuri a catolicismului şi anume greco-catolici, şi anume: în 2000 aceştia numărau doar cinci adepţi, iar în 2002 doar doi adepţi (s-a analizat pentru intervalul 1966-2002). 

La aceste religii universale (creştinismul) se mai adaugă acele religii neo-protestante ca : adventişti, baptişti, reformaţi, evanghelici, mozaici. 

În 1992 exista un adept al religiei islamice sau musulmane (vezi figurile 13-16) şi doi atei. Trebuie remarcat faptul că în prezent, puţine comunităţi sunt omogene din punct de vedere religios, de cele mai multe ori, religii diferite sau variante diferite ale aceleiaşi religii coexistând, în mod mai mult sau mai puţin paşnic. 

În ultimii ani s-a observat un recul al credinţelor sau a practicilor religioase mai ales în mediul urban, satul fiind singurul unde credinţa sau practicile religioase se mai păstrează cu „sfinţenie”. 

Toate aceste religii au lăsat şi lasă asupra populaţiei anumite influenţe:
fiecare religie mare a determinat o atitudine particulară faţă de lume şi viaţă, iar această orientare a afectat dezvoltarea societăţii; 
toate religiile au avut efecte demografice, în măsura în care au dictat reguli cu privire la mariaj, celibat, avort sau controlul naşterilor; 
toate religiile au şi efecte economice în măsura în care au influenţat regimul alimentar (pescuitul, viticultura); 
au un efect social prin faptul că au indus un anumit comportament, o anumită atitudine faţă de muncă, faţă de bani, faţă de cumularea de bunuri sau bogăţii. 


3.4.5. Structura lingvistică


Limba vorbită reprezintă un alt aspect, care trebuie luat în considerare în studiul geografic al populaţiei, aceasta constituind una dintre componentele principale ale naţionalităţii sau etnicităţii, care asigură transmiterea culturii şi menţine coeziunea grupurilor umane. 
La nivelul comunei Moroeni, conform figurilor 8-10, se remarcă faptul că limba vorbită de majoritatea populaţiei este limba română ce face parte din familia limbilor indo-europene, respectiv a limbilor romanice, urmată de cele ale grupelor etnice existenteîn comună ca: ţigăneasca care are un număr relativ nesemnificativ de vorbitori în comună, de fapt ca şi numărul celor care fac parte din grupul etnic al romilor, la care cu un procentaj nesemnificativ se adaugă şi alte limbi: tătară (1966), turcă (1992), idiş (1992), greacă (1992), bulgară (1992), maghiară (2000), germană (2000) cu un procentaj foarte mic cuprins între 0,5 - 1 % (s-a analizat pentru intervalul 1966-2002). 

Limba este o parte inseparabilă a identităţii unei comunităţi sau populaţii constituind un element de diferenţiere etnică şi culturală. 

Ideea că moştenirea culturală este păstrată şi transmisă prin intermediul limbii vorbite este foarte răspândită, de aceea pierderea identităţii lingvistice este considerată a fi cea mai evidentă dovadă de discriminare şi subjugare, aceasta generând de multe ori mişcări separatiste. 

O limbă are mai multe şanse de supravieţuire atunci când este declarată limbă oficială a unei naţiuni; la polul opus se află limbile minoritare; dacă acestea nu au o recunoaştere legală şi ca urmare, nu pot fi folosite în activităţile publice oficiale sau semi-oficiale, în timp vor dispărea. 

Chiar şi în statele poliglote care tolerează anumite limbi minoritare, tendinţa este aceea de asimilare treptată într-o majoritate lingvistică. 


IV – GEOGRAFIA AŞEZĂRILOR


4.1. EVOLUŢIA AŞEZĂRILOR RURALE


Primele formaţiuni teritoriale în România au apărut pe văi, în mici depresiuni, locuri naturale mai adăpostite; în timp ele s-au extins şi perfecţionat, reprezentând etape importante în cristalizarea, consolidarea şi formarea satului românesc.

Ca un scurt istoric al evoluţiei aşezărilor rurale în zona subcarpatică este următorul: primele forme de aşezare socio-politică sunt triburile consemnate în documente istorice încă din secolul VI î.Ch.; legăturile economice, schimburile materiale şi spirituale dintre triburile geto-dace şi nevoile de apărare au condus la uniunile tribale. 

După retragerea romană, forma de organizare specifică populaţiei băştinaşe a fost obştea sătească o comunitate liberă şi de veche tradiţie dacică. În general, spaţiul românesc a cunoscut forme proprii de organizare: obşti săteşti, uniuni de obşti, „ţări”, voevodate, cnezate, ducate, mari provincii istorice. 

Comuna Moroeni este situată la contactul dintre zona montană (respectiv Munţii Bucegi – partea sudică a acestora) şi zona dealurilor subcarpatice (respectiv Subcarpaţii Ialomiţei) – o comună ce s-a dezvoltat şi lăţit foarte mult mai ales în lungul văii principale a Ialomiţei, începând cu secolul al XX-lea casele ţăranilor s-au strămutat de pe versanţii dealurilor în lungul văii râului prin care ulterior densitatea gospodăriilor ţărăneşti s-a mărit, conducând la apariţia principalei căi de comunicaţie (D.N.71) ce asigură legătura zonei subcarpatice cu localităţile de pe Valea Prahovei. 

În dealurile subcarpatice, cele mai multe aşezări s-au dezvoltat în lungul Văii Ialomiţei. Aici, aşezările s-au dezvoltat îndeosebi în lungul diferitelor văi care brăzdează aceste dealuri în toate părţile. 

În aceste locuri, aşezările sunt numeroase, dar din cauza fragmentării reliefului ele nu s-au putut extinde mult în spaţiu şi de aceea sunt mult mai mici în comparaţie cu cele din câmpie. 
Cele mai puţine aşezări se găsesc în zona montană. Condiţiile de relief, climă şi sol de aici nu au permis dezvoltarea aşezărilor în aceste locuri. Pe munte se găsesc numai trei aşezări: Dobreşti, pe Valea Ialomiţei, Glod şi Pucheni, pe Valea Ialomicioarei, iar la contactul munţilor cu dealurile satul Moroeni, centru comunal care înglobează administraţia şi cele trei aşezări montane amintite mai sus. 

Deşi localizată într-o zonă de tranziţie dintre marginea munţilor şi acest brâu de înălţimi subcarpatice care aparţin flişului, se întinde o fâşie depresionară care nu este un culoar continuu, ci o succesiune de depresiuni cu aspecte montane, aşa cum este Moroeni pe Ialomiţa, cu toate acestea comuna Moroeni este alcătuită la rându-i din şase sate şi are o populaţie de peste 5000 locuitori. 

Ştiri despre vechimea localităţii: 
localitatea există din 1810 când este citată în cartografia judeţului; 
la sfârşitul secolului al XIX-lea comuna Moroeni este formată din cătunele: Moroeni, Lunca şi Muscel, care împreună aveau 1.132 locuitori ocupându-se cu creşterea vitelor, pomicultura şi ţesăturile din lână; 
la sfârşitul anului 1912 comuna avea 2.022 locuitori; 
la sfârşitul secolului al XIX-lea şi începutul secolului al XX-lea avea 387 familii, din care 497 locuitori lucrau în industria textilă, cei mai mulţi dintre ei având mici ateliere la domiciliu; 
în 1919 cea mai mare parte a pământului se afla în stăpânirea moşierilor; 
la 1921 ia fiinţă fabrica de cherestea şi Societatea Anonimă Forestieră Moroeni, ce avea în exploatare păduri de la stat şi particulare, până în 1927 fiind folosite vechi instalaţii după care se trece la modernizare; 
în perioada 1924-1928 a fost construit în partea sudică a comunei, pe Muntele Dobreşti, renumitul sanatoriu TBC; 
în Septembrie 1949 încep lucrările pentru construirea uzinei electrice; 
zona Moroeni devine o interesantă zonă turistică datorită prezenţei cabanelor: Padina, Bolboci, Zănoaga, Scropoasa, Peştera, Omul. Tot pe teritoriul comunei se află şi frumoasele tabere de preşcolari: Căprioara, Cerbul şi Vânătorul; 
şcoala a luat fiinţă în 1939, cursurile desfăşurându-se în şcoala de stat; 
în 1932 ia fiinţă societatea culturală care se transformă în 1939 în Cămin Cultural; 
încep să funcţioneze pe lângă Căminul Cultural, biblioteca societăţii culturale, înfiinţată în 1932, biblioteca sătească în 1927 şi biblioteca şcolii primare în 1910; 
în 1972 ia fiinţă un muzeu sătesc: 


4.2. TIPURI DE AŞEZĂRII RURALE, 
DUPĂ MĂRIME-FORMĂ-STRUCTURĂ-PROFILUL ECONOMIC


Localitatea Moroeni este situată în extremitatea nordică a Judeţului Dămboviţa şi are o suprafaţă de 23.739 ha. Este atestată istoric din secolul al XIX-lea (anul 1810). Comuna, care actualmente cuprinde cca. 5109 locuitori, este compusă din şase sate: satul Moroeni (sat moşnenesc)-reşedinţa comunei, satul Dobreşti (situat la 10 km de centrul administrativ al comunei), satul Glod, satul Lunca, satul Muscel şi satul Pucheni.

Din punct de vedere al densităţii aşezărilor rurale – Judeţul Dâmboviţa se numără printre primele în ceea ce priveşte valoarea densităţii, care este de 8,9 sate pe kilometru pătrat. 

La începutul secolului al XX-lea, frecvenţa cea mai mare o aveau satele mici şi foarte mici, acestea fiind localizate în munte, dealuri, podişuri. 

Din punct de vedere al mărimii, comuna Moroeni are 5103 locuitori (2002) cu şase sate: 
satul Moroeni (1472 locuitori, 2002); 
satul Lunca (1270 locuitori, 2002); 
satul Glod (1513 locuitori, 2002); 
satul Muscel (101 locuitori, 2002); 
satul Pucheni (596 locuitori, 2002); 
satul Dobreşti (151 locuitori, 2002); 

Din acest punct de vedere, comuna Moroeni se înscrie în cadrul aşezărilor rurale mari (1500-4000 locuitori), fiind alcătuită, la rândul ei din patru sate mijlocii (500-1500 locuitori: Moroeni, Lunca, Glod şi Pucheni) şi două sate mici (sub 500 de locuitori: Muscel şi Dobreşti).

Se poate spune că în prezent comuna Moroeni a evoluat de la cea mai simplă formă de aşezare rurală (un singur sat-Moroeni), pentru ca după aceea, acestuia să i se alăture alte cinci sate de mărimi diferite.

Astfel, în anul 1810, erau în satul Moroeni 21 de case, în 1835 erau 65 de gospodării, iar în anul 1912, satul Moroeni este transformat în comună formată din satele: Moroeni, Lunca şi Muscel, cu o populaţie de 2022 locuitori. 

În anul 1937, comuna era formată din 786 familii; la recensământul din 1970, populaţia comunei era de aproape 5200 locuitori; în 2000 populaţia comunei era de 5065 locuitori, iar în 2002 este de 5103 locuitori, cu o densitate de 17,8 locuitori/km2. 

Această ascensiune s-a datorat şi profilului economic al comunei care are un caracter mixt, cuprinzând, pe lângă activităţi agricole, şi o serie de activităţi economice, industriale, turistice, de transport, ceea ce a determinat creşterea numărului de locuitori şi implicit a mărimii comunei care se integrează în cadrul aşezărilor rurale mari, deşi este localizată geografic ea se găseşte într-o arie depresionară submontană (dintre zona montană şi zona dealurilor subcarpatice). 

Din punct de vedere al fizionomiei, prin care se înţelege: structură, textură, forma satului, comuna Moroeni, ca aşezare rurală se înscrie în cadrul aşezărilor rurale de tip răsfirat, considerat forma tipică a satului românesc. Distanţa dintre gospodării este mai mică şi numai o parte din teritoriul cultivat se află în vatră- cu o economie diversificată: resurse ale subsolului, păduri, pajişti, livezi. 

Acest tip de aşezare s-a format pe un relief fragmentat, afectat de dereglări ale terenului, care au impus vetre neregulate, cu uliţi dispuse radiar, tentacular (din luncă sau podul teraselor spre versanţi). 

Aceste sate sunt de talie mică şi mijlocie. O variantă a satului răsfirat este satul liniar, în care locuinţele sunt împrăştiate în lungul căilor de comunicaţie sau în lungul văilor. 

Satul liniar sau satul „drum” este axat aici în lungul căii de comunicaţie D.N.71, care se dezvoltă în lungul văii principale a râului Ialomiţa, din acesta răsfirându-se uliţe care dau o formă tentaculară, iar de aici suind pe culmile deluroase forma se schimbă, devenind răsfirată. 

Aşa cum am mai spus, la începutul secolului al XIX-lea, predomina forma răsfirată, însă în cea de-a doua jumătate a secolului al XIX-lea, multe gospodării ţărăneşti s-au strămutat la „şosea”, cum spun localnicii (satele Muscel, Glod – sate de tip răsfirat, şi Moroeni, Lunca – sate de tip liniar, în lungul şoselei principale a comunei). 

Din punct de vedere al profilului economic, se poate afirma următorul lucru: comuna Moroeni se înscrie în cadrul aşezărilor rurale cu profil economic predominant mixt. 

Satul românesc de azi s-a transformat dintr-o localitate unifuncţională, de importanţă locală, într-o aşezare cu funcţii diversificate. Totuşi forma dominantă a comunei a rămas cea agricolă. 

Aşa cum am mai afirmat, comuna Moroeni are un profil economic mixt, care pe lângă funcţia agricolă se mai adaugă şi altele cum ar fi: cea de exploatare a resurselor de subsol, cea a industriei lemnului, cea de staţiune balneoclimaterică mică sau sat turistic. 

Funcţia agro-industrială este legată de sectorul zootehnic, cel forestier, pomicol, şi alte activităţi industriale. Principalele activităţi socio-economice care fac din comuna Moroeni un centru administrativ ce se înscrie în cadrul aşezărilor rurale cu funcţie mixtă sunt: 
turismul de odihnă şi tratament (unităţi de cazare, alimentaţie publică în cabanele din Masivul Bucegi, taberele de elevi de la Căprioara, Cerbul, Vânătorul, Pojorel, Turistic, Moroeni etc.) cel de la Cota 1000 m, Păduchiosul; 
asistenţă medicală la sanatoriul de TBC Moroeni; 
exploatarea sistemului hidroenergetic în uzinele Gâlma (15 Mw), Dobreşti (16 Mw) şi Scropoasa (12 Mw); 
exploatarea şi prelucrarea materialelor de construcţii în cadrul celor două secţii ale S.C. Romcif Fieni (Lespezi şi Lot 4), cu exploatarea calcarului, gresiilor, transport pe calea ferată îngustă Moroeni-Fieni; 
agricultura – suprafaţă totală de 8504 ha. de teren agricol constituit din păşuni, fâneţe şi livezi ce favorizează creşterea animalelor, pomicultura (prunul, părul, mărul) şi o redusă suprafaţă de teren arabil (40 ha.) unde se practică culturi ale rădăcinoaselor; 
activităţi în domeniul instituţiilor publice de administraţie locală, învăţământ, comerţ, prestări servicii etc. 

Dintre principalele activităţi care se desfăşoară pe teritoriul administrativ al comunei Moroeni, se remarcă turismul, tratamentul, exploatarea bogăţiilor naturale, sănătatea, învăţământul, comerţul, pomicultura şi zootehnia. 


4.3. ETNOGRAFIE ŞI FOLCLOR


Viaţa culturală contemporană a satului românesc cunoaşte în ultimii ani o mare dezvoltare. Creaţia populară este strâns legată de viaţă şi activitatea satului reflectă astăzi schimbările înnoitoare ale satului contemporan. Cultura a devenit un bun al oamenilor, atât în sensul accesului acestora la valorile ei, cât şi în sensul participării lor active la dezvoltarea acesteia. 

În tradiţia etnografică, folclorică şi a portului popular din localitate apar noile elemente ale vieţii materiale şi spirituale trăite şi simţite de oamenii acestor locuri. 

Sursa principală de inspiraţie a etnografiei locale o constituie realitatea social-economică şi culturală contemporană. Locuinţa ţăranului român reprezintă expresia vie a modului de viaţă şi al gustului pentru frumos al oamenilor de la sate. 

În Moroenii de astăzi, ca de altfel în multe sate, tradiţiile etnografice în construcţia locuinţelors-au păstrat doar într-o mică măsură. 


4.3.1. GOSPODĂRIA TRADIŢIONALĂ


Cercetările etnografice ale gospodăriilor ridică o serie de probleme esenţiale cum ar fi: relaţia dintre gospodărie şi sat, raportul dintre gospodărie şi ocupaţii, legătura dintre perfecţionarea activităţilor gospodăreşti şi creativitatea în domeniul artei populare. 

GOSPODĂRIA ŢĂRĂNEASCĂ = LOCUINŢA ŞI ACARETURILE 

Un element important în cunoaşterea gospodăriilor îl reprezintă ocupaţiile practicate (care au dus la crearea de construcţii gospodăreşti) cu funcţionalitate şi înfăţişare aparte. 

Factorii geografici influenţează natura terenului care impune o anumită dispunere a componentelor gospodăriei, sau „un anumit fel de material de construcţie”, acestor factori li se adaugă factorul etnic, tradiţia locală şi nivelul de cunoaştere tehnică al constructorilor populari. 

Condiţiile climatice au impus nu numai o anumită orientare a caselor, ci şi înălţimea acoperişurilor; umiditatea mai mare a solului a impus aşezarea construcţiilor pe temelii mai înalte, pentru a le feri de apele de scurgere. 

Casele tradiţionale româneşti sunt întâlnite nu numai în această comună. Astăzi, în localitate se menţine într-o stare bună de conservare o serie de case bătrâneşti de peste 100 de ani, în număr de 23, datate din 1850-1950; casa memorială „Cioranescu” etc. 

Proprietari în satele comunei au fost: familiile Brătescu din Târgovişte, Barbu, Şerban Popescu, Vasiliu Bolnavu, familiile Gregorescu, Corbescu, Costinescu ş.a. 

Există, de asemenea, locuinţe a căror vechime ajunge la 60-70 ani, cu un grad avansat de degradare. Specific acestei zone situate la graniţa dintre munte şi dealurile subcarpatice, şi înscriindu-se în cadrul zonei etnografice a Munteniei, este gospodăria agro-pastorală şi pomicolă pe soluri sărace, unde animalele erau ţinute şi pentru „gunoirea” pământului. 

Casele şi acareturile erau numeroase şi spaţioase, realizate din bârne, strâns încheiate pentru o mai bună izolare împotriva frigului. 

Acoperişurile sunt înalte la toate construcţile; în podurile caselor se păstrau alimente, ca şi în beciul acestora, iar la interiorul şurelor se depozitau cerealele şi fânul. Aceste gospodării ţărăneşti sunt construite atât din material lemnos, cât şi din piatră, care se găseşte din abundenţă în această zonă. 

Casele aveau două-trei încăperi, astăzi acestea s-au extins la patru-cinci încăperi cărora li se adăugau anexe amenajate lateral sau în dos sub acoperişul prelungit; aceste anexe erau folosite drept bucătării de vară sau pentru adăpostirea uneltelor, produselor, animalelor mici. 

Sub acoperişul înălţat şi prelungit al grajdului se aflau unul-două adăposturi laterale destinate pentru căruţă şi unelte sau pentru unelte şi animale mici. 

La nivelul superior al construcţiei, se amenaja pătulul pentru cereale (porumb) sau fânăria, la care se urca pe o scară pusă în dreptul uşii. 

Acoperişul construcţiilor vechi era scund pentru a fi mai puţin expuse crivăţului. O serie de case ţărăneşti erau înălţate pe temelii de piatră, în care se amenajau pivniţele sau beciul; intrarea fiind alăturată treptelor de la pridvor sau ale foişorului (sau sub acestea din urmă). 

La gospodăriile cu predilecţie pomicole apar anexe specifice cum ar fi cuptorul pentru uscat fructele şi fiertul magiunului, pentru fermentatul şi fiertul ţuicii. Alături de aceste anexe pentru acele gospodării unde se practică anumite meşteşuguri mai apar o serie de ateliere şi alte anexe necesare practicării meşteşugului (cuptoare pentru ars vasele, joagăre, etc.). Cu timpul, casele din bârne, au fost înlocuite cu locuinţe construite din cărămizi. La aceste locuinţe apar cu timpul mai multe încăperi. 

La casa propriu-zisă apar anexe ca: „bucătăria de vară”, care se construieşte separat sau lipită de casă, în această încăpere locul vetrei focului de altă dată este înlocuit de cuptor, de plita (maşina) de gătit sau de aragaz. Astăzi la bucătăria de vară apare frecvent şi o cameră de locuit „camera de zi”. 

În zilele noastre se observă o serie de schimbări în vechea arhitectură a satului prin introducerea elementelor preluate de la oraşe, prin predominanţa extinderii construcţiilor de case spaţioase cu etaj şi sală, pe una sau două laturi, în detrimentul vechilor gospodării funcţionale ţărăneşti. 

Locuinţa tradiţională a suferit modificări nu numai în plan orizontal ci şi în plan vertical, diferenţiindu-se două tipuri de locuinţe: cu un nivel şi cu două nivele; al doilea tip trădează o anumită bunăstare materială şi este mai nou provenită în arhitectura satului. 
Tot în arhitectura satului mai apar casele cu tindă ce oferă protecţie contra frigului pentru casă, case cu sală alcătuită din ferestre de geam sau care au scări largi în faţa casei. 

Interiorul locuinţei oferă informaţii asupra modului de viaţă al ocupanţilor, dar şi de multe ori asupra simţului artistic al acestora. Principalele componente ale vechii case româneşti au fost patul, laviţele, masa, scaunele, lada de zestre, cuhnea cu ştergare, blidarul, colţarul, la ele se mai adaugă scoarţele, ţesăturile, ceramica etc. În ultimele decenii aceste produse de interior, manufacturate în gospodărie, au fost înlocuite cu produse industriale. 

MOBILIERUL LOCUINŢEI TRADIŢIONALE

laviţa, care se cioplea din lemne groase ca să fie late deoarece pe ea se şi dormea; avea două picioare fixe cioplite în patru feţe; de sărbători pe laviţe se puneau lăicele (preşuri); 

patul, avea picioare sprijinite pe tălpici şi păstra o valoare decorativă, prin concentrarea pe el şi în jurul lui a ţesăturilor cele mai frumoase şi a pernelor cu alesături (căpătâie); 

lada de zestre, ce ocupa un loc important în cadrul interiorului casei, poziţia ei fiind pe capătul patului sau pe laviţă, ca simbol al femeii măritate; 

masa înaltă, străveche, de formă dreptunghiulară, cu patru picioare drepte sau în cruce; 

masa mică, rotundă; 

scaunele, scaunul mic, rotund, cu trei picioare, sau dreptunghiular, cu patru picioare, fără spătar şi scaunul înalt, cu spătar; 

mobile pentru vase, care includ dulapuri pentru vase: podişorul şi colţarul, fixate pe perete; dulapul masă, dulapul înalt; 

În afara lor, în casa ţărănească se mai întâlnesc o serie de mobile simple, fixate pe perete: cuiere, poliţe, blidare. Mobilierul popular este confecţionat din lemn de fag, paltin, stejar, nuc, şi este creat în cadrul gospodăriei de către meşteri specializaţi. 
Ca şi în cazul arhitecturii satului, vechiul mobilier al locuinţelor se mai menţine numai în casele bătrâneşti. Casele din localitate, în prezent, sunt înzestrate cu mobilier modern, actual. În locuinţa ţăranului din localitate se întâlnesc ţesăturile şi cusăturile tradiţionale româneşti, dat fiind faptul că meşteşugul torsului şi ţesutului se practică astăzi după vechile modele ţărăneşti. 
	
Bineînţeles că scoarţele, cuverturile, carpetele, covoarele şi cusăturile de mână lucrate în stil tradiţional, sunt completate cu ţesăturile şi lenjeria de modă nouă. 	Locuitorii comunei s-au evidenţiat în meşteşugul artistic al ţesutului şi cusutului de mână. Din vechime şi până în prezent localnicii au excelat în cusături, „alesături” şi ţesături ştiind întotdeauna să îmbine armonios utilul cu esteticul. 

O altă modalitate de decorare a locuinţei o reprezintă tencuiala folosită tot mai mult în locuinţele realizate în ultimele decenii; ea nu este legată de un anume material de construcţie, fiind întâlnită pe case de lemn, cărămidă, singura condiţie fiind prezenţa tencuielii. 

Stocatura reprezentată de reliefuri lucrate din lut în amestec cu paie, iar mai nou dintr-un amestec de var, nisip şi ciment, cu o ornamentică alcătuită din motive geometrice (rozete, romburi, triunghiuri, puncte) cărora li se adaugă stilizări de vase cu flori sau păsări. 

Casa ţăranului român a fost curată ca şi el (reţinem îmbrăcămintea albă) şi împodobită cu ocazia marilor sărbători. 


4.3.2. OBICEIURI ŞI TRADIŢII; MEŞTEŞUGURI ŢĂRĂNEŞTI


OBICEIURI CALENDARISTICE

Obiceiurile calendaristice cu dată fixă corespund celor patru anotimpuri: obiceiuri de iarnă, de primăvară, de vară şi de toamnă. 

Obiceiurile de iarnă sunt cele mai spectaculoase obiceiuri şi mai bine păstrate, prilejuind colindatul, constituirea cetelor, ursitul de măritat etc. 
Colindatul este un obicei cu caracter augural legat de prevestirea unui nou ciclu agrar marcat prin sărbătorirea Anului Nou. El se constituia dintr-un spectacol complex la care participau toţi membrii comunităţii, de la copii până la bătrâni, fiecare având un rol bine precizat. 

În preajma Anului Nou se constituiau cete de copii care se adunau pentru a învăţa „cânturile”, după care începeau colindatul mergând la fiecare casă, iar când se înnopta colindau feciorii, mai întâi la uşă sau la fereastră, apoi în casă. 

Pentru primirea colindătorilor casa era pregătită cu scoarţe pe pereţi şi pe paturi, masa acoperită cu o faţă de masă nouă, la grindă se puneau buchete de plante mirositoare. Gospodarii pregăteau pentru colindători covrigi, colăcei, nuci. Pentru feciori se făcea un colac frumos, împletit, împodobit cu flori şi busuioc. Sărbătoarea Anului Nou prilejuia manifestări rituale şi artistice deosebite, repertoriul Anului Nou cuprindea colinde cum ar fi pluguşorul, jocul cu ursul, buhaiul etc. De ziua de 1 Ianuarie sunt legate alte obiceiuri: colindatul cu buhaiul, cu ursul, cu sorcova etc. 

Unele obiceiuri erau legate de măritişul fetelor. Fetele ascundeau sub căciuli diferite obiecte care semnificau calităţile viitorilor miri: oglinda (fudul), pieptene (vesel), flori de ciulin (om rău) etc. 

Obiceiurile de primăvară cu dată fixă marcau diferite etape în desfăşurarea muncilor agricole, fiind legate de sărbătorile mai importante ale ciclului calendaristic de primăvară (cele mai multe sunt prezentate de Simeon Florea Marian în „Sărbătorile de vară la români”, 19__ şi de către Tudor Pamfile în „Agricultura la români”, 1913). 

După cele douăsprezece zile ale sărbătorilor de iarnă urmau „câşlegile” sau „cârnilegile”, când aveau loc multele şi diversele ceremonialuri evocând revitalizarea naturii. 

Sfârşitul cârnilegilor şi lăsatul secului marcau terminarea perioadei de nunţi, venirea primăverii şi începutul muncilor agricole. Cu acest prilej, pe dealurile şi pe uliţele satelor se aprindeau focuri în jurul cărora se adunau tineri şi vârstnici. Aici se organizau „strigăturile peste sat”, cu rol de sancţionare şi atenţionare a unora dintre membrii comunităţii, de anunţare a numelui fetelor şi a cauzei pentru care nu s-au măritat. 
Strigăturile se făceau sub forma unui dialog între două grupuri aşezate la distanţe mari, ca să audă tot satul. De 1 Mai se puneau ramuri verzi la porţile gospodăriilor şi la uşile caselor. 

Obiceiurile de vară. În ciclul obiceiurilor de peste an, de Rusalii se organiza „Căluşul”, cea mai însemnată manifestare folclorică, în care dansul are un rol preponderent. Cetele de căluşari se constituiau din 9, 11, 13 flăcăi sau bărbaţi tineri, dintre care unul era ales vătaf (conducător) şi altul mascat (mutul). 

În cadrul obiceiurilor de primăvară şi vară se deosebesc o serie de manifestări nelegate de date fixe. „Paparudele”, obicei străvechi, legat de evocarea ploii era practicat în perioadele de secetă. 

Un alt obicei legat de evocarea ploii este „Muma ploii”. În timp de secetă se modela din lut o figurină umană pe care copii o duceau cu alai, ca la o înmormântare, şi o aruncau în apă, în tot acest timp copii cântau. 


OBICEIURI FAMILIALE


Momentele mai importante din viaţa omului: naşterea, căsătoria, moartea, sunt marcate de o serie de obiceiuri cu caracter ritual. 
Obiceiurile familiale sunt legate de evenimente unice din viaţa unui individ. La desfăşurarea lor participă membrii familiei, iar numărul invitaţilor este în funcţie de eveniment: mai mic la naştere şi înmormântare şi foarte mare la nuntă. 

Obiceiurile familiale şi-au pierdut pe parcurs rosturile iniţiale, dar, fiind foarte vechi, aceste obiceiuri păstrează multe elemente arhaice, constituind adevărate documente cu privire la viaţa comunităţii. 

Atât etnografia locală cât şi portul specific de aici sunt influenţate de viaţa nouă a timpurilor actuale. Adaptarea lor în contemporaneitate s-a realizat prin păstrarea esenţei patrimoniului tradiţional local în paralel cu modificările impuse de cerinţele social-economice ale noii societăţi româneşti. 

Folclorul fiecărei populaţii este oglinda bogăţiei sale, sufletul sentimentelor şi gândurilor lui, a trecutului şi prezentului său, folclor în care creatorul anonim evocă trecutul, prevede prezentul şi anticipează viitorul. 
Descătuşat de grija zilei de măine, scăpat de „obidă” şi sărăcie, rapsodul popular găseşte tot mai mult loc în creaţia sa cântecului de dragoste şi viaţă „nouă”. 

„Venirea pe lume” a copilului se lega mai înainte de rolul „moaşei”, o femeie vârstnică din sat care avea rolul să ajute femeia care tocmai năştea, apoi moaşa trebuia să facă trei zile baie copilului. Dacă noul născut era băiat, în prima „scăldătoare” moaşa punea o crenguţă de brad şi câteva picături de seu topit, pentru ca micuţul să crească înalt cât bradul şi puternic precum ursul. 

Dacă era fată, i se punea în baie flori pentru a fi frumoasă ca o floare. În satul românesc semnificaţia nunţii s-a schimbat treptat. În trecut majoritatea căsătoriilor erau aranjate de părinţi şi vizau averea. Astăzi căsătoriile sunt contractate în scopul întemeierii unei familii sudate din doi tineri care „se plac” şi se respectă reciproc. 


MEŞTEŞUGURI ŢĂRĂNEŞTI

Odată cu dezvoltarea vieţii social-economice a satelor, numărul meşterilor creşte treptat, în timp ce meşteşugurile se diversifică tot mai mult, prin specializarea pe domenii mai restrânse. De la producţia meşteşugărească cu caracter predominant casnic se ajunge, în anumite domenii, la o producţie cu caracter specializat. 

	
TORSUL ŞI ŢESUTUL


Acesta reprezintă un meşteşug vechi, comuna Moroeni fiind renumită pentru frumoasele covoare, carpete, velinţe, făcute la „război”, în culori vii şi cu o serie întreagă de figuri geometrice sau florale. 

Meşteşugul torsului şi ţesutului laolaltă cu cel al cusutului s-au născut şi s-au dezvoltat în condiţiile perpetuării unei tradiţii ancestrale. 
Materialele folosite la tors şi ţesut au fost cânepa, inul, lâna, bumbacul, borangicul. Cânepa de vară cu firul mai fin se folosea pentru ţesutul pânzei de cămăşi, iar din cânepa de toamnă, cu firul lung şi mai rezistent, se torcea urzeala pentru zăvelci, brâie sau alte ţesături. Aceleaşi produse se obţineau şi din prelucrarea inului. 
Lâna era prelevată de la oi, fiind sortată, spălată cu apă fierbinte şi cu săpun de casă, apoi se limpezea la izvor sau la râu. După uscare urma scărmănatul cu mâna şi bătutul cu nuiaua subţire, precum şi dărăcitul manual. În timpul dărăcitului, se alegeau categoriile de lână: firele lungi (denumite „păr”) erau folosite pentru urzeala zăvelcilor, brâielor, scoarţelor, iar firele mai scurte şi mai fine erau folosite la ţesutul stofelor subţiri, din care se confecţionau diverse piese de port. 

Ţesutul firelor în război necesită o suită de operaţii premergătoare: depănatul firelor pe răşchitor, pentru stabilirea lungimii şi lăţimii materialului ce urmează a fi ţesut; scrobitul firelor pentru a căpăta o rezistenţă mai mare la ţesut; depănatul firelor pe mosoare, cu ajutorul rădanului sau cicricului; urzitul pe jard sau pe urzitor; învelitul sau aranjarea firelor pe sulul războiului de ţesut; neveditul sau încrucişarea firelor prin iţe şi spată; „guritul” sau lipitul firelor la un capăt pe o bucată de lemn care se prinde pe sulul din faţă al războiului de ţesut. Pentru ţesut se foloseşte războiul orizontal. 


CUSUTUL


Cusutul a fost un meşteşug casnic foarte răspândit în zona Dâmboviţei, legat nemijlocit de împodobirea pieselor de îmbrăcăminte şi a ţesăturilor din interior. În zona Dâmboviţei, decorul cusut a fost executat cu precădere pe ţesăturile fine din in sau bumbac, iar mai nou, în ultimii ani, pe itamină. 

În cadrul meşteşugului se folosesc cusături funcţionale, asemănătoare în toate zonele şi cusături decorative realizate în zone specifice. Modelele executate pe ţesături se obţin prin trei procedee: puncte cusute pe suprafaţa pânzei, puncte cusute după tragerea firelor ţesăturilor de fond, şi puncte cusute prin adăugarea altor materiale, cum ar fi beteala, paietele, mărgelele etc. 

Cusătura cu beteală se execută pe cămăşi, zăvelci şi ştergare, cu împletituri sub formă de steluţe, de chenar în punct de tighel sau în cruce. 

Cusătura cu fluturi apare pe cămăşi şi zăvelci, la bentiţele din păr. Cusătura cu mărgele, răspândită mai ales spre sfârşitul secolului al XIX-lea – începutul secolului al XX-lea, s-a folosit ca umplutură la alte modele. Cusătura în cruce sau „musca” se foloseşte la toate tipurile de cămăşi şi la decorarea ştergarelor feţelor de masă, cearşafurilor. 

VOPSITUL CU PLANTE


Legat de prelucrarea firelor textile, vopsitul în culori vegetale, a fost un meşteşug casnic foarte răspândit în zonă. Fiecare femeie ştia să prepare vopselele necesare pentru colorarea lânei şi a bumbacului. 

Vopselele tradiţionale se realizau din fierturi de plante. Aceste plante erau culese cu grijă în anumite sezoane şi folosite proaspete sau conservate prin uscare. După apariţia şi răspândirea pe scară largă a vopselelor chimice, femeile au început să renunţe la munca migăloasă de preparare a vopselelor vegetale, uitând vechile reţete cu care colorau în trecut. 

Dintre reţetele păstrate prin tradiţie amintim: 
culoarea albastră se obţinea din florile de viorea care se fierbeau în apă; când amestecul căpăta o culoare albăstruie se introduceau firele de textile şi se lăsau acolo până când apa începea să fiarbă. Se lua apoi vasul de pe foc şi se ţinea la răcoare. Firele se scoteau după răcire şi se puneau la uscat. 
culoarea albastră - deschis se obţinea din flori de brânduşe şi liliac. 
culoarea roşie se obţinea din roibă, frunze şi flori de măr acru, uscate la umbră. 
culoarea verde se obţinea din frunze şi flori de dobriţă, uscate la umbră şi apoi fierte câteva ore în apă şi borş. 
culoarea galbenă se obţinea din dobriţă şi răchită; plantele se taie mărunt apoi se fierb în apă de ploaie. 
culoarea galben – deschis se obţinea prin fierberea crenguţelor de ulm, la care se adaugă oţet pentru fixare. 
culoarea neagră se obţinea din coaja şi fructele de arin, care se fierb până când apa devine roşiatică. 
culoarea cafenie se obţinea prin fierberea frunzelor de soc. 


OLĂRITUL


Ceramica a îndeplinit în gospodăria ţărănească un rol important, vasele se întâlnesc aici sunt foarte variate ca formă şi decor. 

PRELUCRAREA LEMNULUI 


Pădurile de amestec de foioase şi conifere, precum şi de stejar cu fag existente în zonă au oferit locuitorilor material pentru a realiza construcţii frumoase, instalaţii tehnice sau unelte de muncă. 

Materialul lemos folosit la construirea caselor şi a anexelor gospodăreşti era adus din pădure sub formă de buşteni şi cioplit în gospodărie. Prelucrarea lemnului, ridicarea construcţiilor, ornamentarea stâlpilor şi frontoanelor prin crestare se făcea de către meşteri specializaţi care lucrau şi şindrila de pe acoperişuri. 

Uneltele folosite de dulgheri sunt cele întâlnite în toate zonele ţării: securea, barda, toporul, fierăstrăul, cuţitoaia, capra, tesla, burghiul. 

Mobilierul din zonă a fost în general simplu, lucrat în gospodărie. Lingurile, fusele, furcile de tors, vârtelniţele, războaiele de ţesut, ornamentate cu motive zoomorfe (broasca, şarpele, capul de cal), geometrice (rozete, unghiuri), erau lucrate de către rudarii aşezaţi de regulă la marginea satelor. 

COJOCĂRITUL

Prelucrarea pieilor este strâns legată de creşterea animalelor; cojocarii satului fiind şi tăbăcari care lucrau în gospodării în timpul liber. 	

În general cojoacele şi pieptarele erau împărţite în două categorii: „de lucru”, confecţionate din blană mai groasă şi decorate cu tasmale din meşină, şi „de sărbătoare”, făcute din pielicele de miel şi decorate cu mici broderii policrome şi cu aplicaţii de meşină. 

ÎNCONDEIATUL OUĂLOR

Reprezintă o îndeletnicire practicată aproape în toate gospodăriile gospodăreşti. Încondeierea se făcea cu un beţişor subţire înfăşurat cu o cârpă, ce se introducea într-un vas cu ceară topită cu care se desenau diferite modele pe oul cald şi bine uscat. Încondeierea se mai făcea cu ajutorul unui „condei” subţire realizând ornamente fine şi bogate. 


4.3.3. PORTUL POPULAR


Alături de interiorul locuinţelor, portul popular reprezintă unul dintre cele mai complexe aspecte ale creaţiei populare.

Prin unele piese, ţesute sau cusute, el aparţine industriei casnice; prin piesele lucrate de meşteşugari (cojoace, haine de dimie, podoabe) aparţin meşteşugurilor ţărăneşti, iar prin modul în care este compus, el arată starea civilă, materială şi socială a purtătorului, vârsta acestuia sau indică evenimente care au loc în viaţa comunităţii. 

Costumul popular este, înainte de toate, un veşmânt conceput să protejeze în mod eficace corpul contra intemperiilor sau a loviturilor datorate practicării diferitelor activităţi specifice. Costumul este deci la origine un element de protecţie şi de confort. El este masca personalităţii unui individ sau a celei colective, un element care reprezintă, prestigiul colectivităţii, ca urmare a faptului că purtătorul aparţine unui grup. 

Prestigiul se afirmă prin ornamentaţie, prin decorarea costumului. Aceste manifestări de prestigiu şi dorinţa de frumos se suprapun cerinţelor materiale de protecţie şi confort. În comunitatea rurală, moda vestimentară a evoluat şi evoluează permanent, nu atât după dorinţa fiecărui membru al grupului, cât mai ales sub influenţa noilor condiţii economice, sociale, estetice etc. 

Elementele vechiului port popular păstrează aproape intactă tradiţia trecutului, iar piesele componente ale straiului ţărănesc numai parţial au suferit modificări şi adaptări la timpurile prezente. Bineînţeles că astăzi costumul naţional îşi etalează frumuseţea şi măreţia artistică numai în zilele de sărbătoare sau în ocaziile deosebite ale satului. 

În restul zilelor ţăranii de aici, la fel ca şi ceilalţi locuitori ai satelor româneşti, apar îmbrăcaţi în hainele de zi cu zi destinate muncilor gospodăreşti. 

COSTUMUL FEMEIESC

Costumul femeiesc din zona studiată se încadrează în tipul de port cu zadii şi se diferenţiază prin cromatică, ornamentică şi uneori prin piesele componente de cel al zonelor învecinate. Alături de costumul cu zadii mai apare şi cel cu fotă. Pieptănătura, parte componentă a ansamblului vestimentar, are valoare simbolică şi estetică. 

Forma pieptănăturii şi găteala capului erau reglementate cu stricteţe, în funcţie de vârstă, de starea civilă şi socială. 

Principalele piese ale costumului femeiesc sunt:

Marama, care este cea mai evoluată piesă pentru acoperirea capului, prin rafinamentul ţesăturii şi al decorului; alături de aceasta se mai adaugă ştergarul sau cârpa din bumbac; marama din borangic sau cârpa fiind piese importante pe care naşa le dădea miresei care le purta de sărbători şi le păstra pentru a fi înmormântată cu ele.

Marama a fost cea mai importantă datorită aspectului său somptuos; maramele sunt lungi de 2-3 metri şi late de 45-50 centimetri, au culoarea albă sau galbenă şi sunt ţesute în două iţe cu decoruri geometrice sau vegetale. 

În ziua nunţii, peste părul împletit în două cozi, se aşeza firul roşu cu un rând de monede de argint pe frunte, sau o maramă de borangic prinsă pe frunte cu un lănţişor de mărgele sau paiete multicolore. După ceremonialul nunţii, naşa scotea podoabele de pe capul miresei şi o lega cu ştergarul sau cârpa din bumbac, bogat decorată cu şabace şi dantelă. După căsătorie femeile purtau părul împletit într-o singură coadă şi strâns la ceafă într-un coc prins în ace mari de metal. 

Statutul de femeie căsătorită impunea o anumită găteală a capului. În zilele de lucru femeile îşi acopereau capul cu un ştergar alb sau galben. La femeile bătrâne acesta era înlocuit cu o „batistă întreagă”, o basma de formă pătrată, din jambă albă brodată cu dantelă pe margine, cu capetele aduse pe sub bărbie şi apoi înnodate deasupra capului. 

Cămaşa, sau ia, era confecţionată din pânză. Caracteristice acestei zone au fost cămaşa încreţită la gât, de origine foarte veche, croită din foi drepte din care se formează spatele, pieptul, mânecile cu cline; de asemenea, cămaşa dreaptă, neîncreţită la gât, care era specifică locului, având pieptul şi spatele croite dintr-o singură bucată de pânză, cu câte un clin pe o parte şi alta, cu mâneca cusută din umăr. 

Din punct de vedere al tehnicilor de ornamentare, cămăşile din zonă pot fi grupate în trei categorii: cămaşa aleasă în război, într-o singură culoare, cămaşa cusută în punct românesc sau în „muşte” şi cămaşa cusută cu „tichel şi fir”, lucrată „înaintea acului” şi „peste ac”. 

La unele cămăşi, motivele decorative sunt dispuse în şiruri pe piept, pe spate, iar pe mânecă apar altiţa, încreţul şi râurile. 

Cămaşa dreaptă are un decor discret, dispus în jurul gâtului, la umeri, pe marginea mânecilor şi la poale. Motivele decorative sunt realizate în tonuri de roşu, negru, bleumarin, la care se adaugă policromia mărgelelor şi strălucirea firelor şi a paietelor. 

Vestele sau ilicele purtate peste ie, care erau confecţionate în special din pânză, dimie sau din catifea. Indiferent de material, vestele sunt, de obicei, decorate cu fir, mărgele, mătase şi se poartă descheiate. 

Pieptarele, care sunt confecţionate din blană, cu deschizătură în faţă sau lateral, cu decor brodat sau aplicat. 

Cingătorile sau brâiele, purtate direct peste cămaşă, nu sunt impuse vederii, iar beţele au forma unor benzi late de 6-8 centimetri şi lungi de circa 3 metri, cu rol decorativ. 

Zadiile sau zăvelciile sunt piese de forma şorţului, purtate una în faţă şi alta în spate, de formă dreptunghiulară cu lungimea de 80-90 centimetri şi lăţimea de circa 60 centimetri. Decorul lor se realizează prin trei tehnici: din ţesătură, alesătură sau broderie şi sunt de obicei ţesute şi alese cu lână. 

Fota, care apare sub forma unei foi de ţesătură lungă ce înfăşoară corpul de la talie în jos. Ornamentica şi cromatica acestora sunt bogate, predominând roşul, negrul şi albastrul. Dungile înguste sau mai late orizontale sunt ornamentate cu motive geometrice sau florale ce se succed. 

Încălţămintea costumului de iarnă se compunea din ciorapi de lână, cu motive geometrice pe carâmbi, şi din opinci; la costumul de vară se purtau „tusluci”, un fel de cipici lucraţi cu un cârlig gros, având talpa dublată cu piele de porc sau de bovine. 

Pentru zilele de sărbătoare, femeile au început să-şi cumpere de la oraş pantofi. Ansamblul costumului din Dâmboviţa se completa cu diferite podoabe, ele au avut semnificaţia unor mărci sociale, dată de valoarea lor intrinsecă. Dintre toate podoabele, salba din „arginţi” şi „icusari” sau din alte monede de aur a fost cea mai însemnată, făcând parte din zestrea fetelor bogate. 

Fetele sărace se mulţumeau cu o „leasă” de mărgele policrome ori cu o salbă din imitaţie de metale preţioase numite „tule”. Cerceii, ca şi salbele, puteau fi lucraţi din „poli de aur”, din monede de argint sau din alte materiale, în formă de „verigi”. 

Fetele şi femeile tinere purtau şi brăţări în formă de şarpe şi inele din argint lucrate cu o rară fineţe de către meşterii satelor. 

Îmbrăcămintea specifică sezonului rece se compunea din haine de dimie sau de blană; şuba din dimie, de culoare albă (de sărbătoare) sau cenuşie (pentru zilele de lucru) a reprezentat pentru o bună bucată de vreme piesa de bază a costumului de iarnă. 


COSTUMUL BĂRBĂTESC


Specific zonei Dâmboviţa este costumul alb cu cămaşă şi cioareci (pantaloni de postav ţărănesc alb de o lungime normală). Cămaşa este decorată cu broderii albe la guler şi pe cutele de pe piepţi, betele sunt în culori vii, cioarecii au o factură arhaică, croiul lor implicând o serie de cline. 

Cioarecii sunt bogat decoraţi cu găetane negre sau albastre la încheieturi şi în jurul buzunarelor false. Piesele groase de costum îmbracă tot corpul, sunt confecţionate din ţesături de lână şi au culoarea albă sau culoarea lânei. Printre ele se remarcă şuba fără mâneci (din dimie albă dar şi neagră), sumanul, cojoacele din blană de lungimi diferite, bogat colorate. 

Opincile confecţionate din piele de porc şi căciulile confecţionate din blană de miel întregesc costumul tradiţional. În concluzie la acest capitol „Etnografie şi folclor” se pot detaşa următoarele idei: 
aşezările adăpostite de munte şi dealuri, cu case cu parter înalt, din pietre de râu – destinat depozitării produselor din gospodărie şi cu acoperiş din şindrilă în două sau patru ape. 
Elementele de mobilier ţărănesc (scaune sculptate sau traforate, vechile tronuri, laviţe, lăzi de păstrat rufăria, făină şi mălai) au fost înlocuite, mai ales în ultimul sfert de veac, cu mobilier modern, expresie a creşterii gradului de confort. Interioarele sunt încă bogat decorate cu ştergare, cu velinţe şi scoarţe ţărăneşti. 
Costumul popular femeiesc – specific portului femeilor sunt fota sau rochiile pe fond negru (din lână ţesută în patru iţe) cu motive geometrice şi mai rar vegetale, ţesute din beteală – şi cămaşa cu mâneci bogat decorate. Se mai foloseşte şi vestuţa din fir şi mătase şi betele de veche tradiţie, din fir argintiu. 
Costumul popular bărbătesc este format din cioareci de dimie albă, cămaşă cu râuri, brâu şi vestă neagră. În satul Pucheni se poartă cioareci strâmţi şi pălărie mocănească cu borul mic, caracteristic sudului păstoresc transilvănean. 
Meşteşuguri tradiţionale: prelucrarea lemnului; ţesături (scoarţe, covoare, cuverturi, macaturi, preşuri, stofe de lână) cu stil ornamental preponderent geometric, ceramică. 
Obiceiuri folclorice: strigarea peste sat, care înfierează manifestările negative în atitudine şi comportament; suratele, cultivând valorile vieţii sociale, ale prieteniei; focul de Sânedru din ciclul focurilor de peste an, ce purifică dincolo de anotimpuri pământul; măsurişul şi răvăşitul, legate de ciclul pastoral al începutului şi sfărşitului păşunatului montan (Pucheni). Doinele, marile solilocvii muzicale ale folclorului românesc, sunt numite în Dâmboviţa „cântece de plai” larg răspândite ca şi baladele, cărora li se spun de către lăutarii acestul spaţiu geografic „istorii”. 


V – GEOGRAFIA AGRICULTURII


Judeţul Dâmboviţa, unul dintre judeţele agricole ale ţării în trecut, cu tradiţie în pomicultură şi creşterea animalelor, a cunoscut, ca şi celelalte judeţe ale ţării mari transformări şi în această ramură de activitate. 
În raport cu specificul condiţiilor naturale (precipitaţii suficiente, dar un relief mai accidentat, ce favorizează fenomenele de eroziune a solului impunând măsuri de îmbunătăţiri funciare, soluri de fertilitate mijlocie). 


5.1. MODURI DE UTILIZARE A TERENURILOR


Datorită faptului că Judeţul Dâmboviţa cuprinde, în limitele teritoriale ale sale, toate marile forme de relief ale ţării: munţi, dealuri şi câmpii, fiecare cu un anumit specific climatic şi cu anumite tipuri de soluri, în cadrul acestei unităţi administrative s-au dezvoltat, în diferite proporţii, toate ramurile agriculturii: cultura cerealelor, pomicultura, viticultura, creşterea animalelor. 

Particularizând la nivelul comunei Moroeni, se poate consemna faptul că aceasta este situată într-o zonă de tranziţie dintre Carpaţii Meridionali şi zona de racord a acesteia cu Subcarpaţii, axată pe cursul superior şi mijlociu al Râului Ialomiţa. 

Aceasta este situată într-o zonă depresionară submontană cu aspect deluros, iar ca activităţi de bază aici fiind pomicultura şi creşterea animalelor, la care se mai adaugă întinsele suprafeţe cu păşuni şi fâneţe, precum şi suprafeţele forestiere, astfel că suprafaţa arabilă ocupă o treime din teritoriul administrativ al comunei Moroeni, fiind foarte restrânsă. 

Suprafaţa totală este de 8504 ha teren agricol constituit din păşuni şi fâneţe, livezi favorizând creşterea animalelor, pomicultura (cu o pondere mai mare a prunului, părului, mărului) şi o redusă suprafaţă de teren arabil (40 ha) unde se practică cultivarea rădăcinoaselor (sfeclă furajeră, cartofi, verdeţuri). 

Pe teritoriul comunei se găsesc „guri” de exploatare forestieră, staţiuni de cercetări zootehnice. Suprafaţa agricolă totală a comunei Moroeni este de 18914 ha. 


5.2. CULTURA PLANTELOR


Datorită faptului că terenurile arabile din comuna Moroeni sunt relativ restrânse, ocupând suprafeţe mici – cca. 40 ha – au determinat în prealabil culturi restrânse ale plantelor agricole şi nu la o scară mare aşa cum sunt prezente în aria comunelor din sudul judeţului unde se întâlnesc cele mai întinse suprafeţe arabile. 

Cultura plantelor se face de către locuitorii comunei în scopuri proprii pentru asigurarea necesarului de recoltă şi plante de nutreţ realizate în propriile grădini, necesare în gospodărie. 

Printre altele se cultivă cereale (îndeosebi porumb) pe suprafeţe restrânse, leguminoase pentru boabe (fasolea), plante textile, cartof, sfeclă furajeră şi legume (castravete, roşii, zarzavaturi) pentru uzul casnic, plante furajere. 

Dacă în partea sudică a judeţului, în zona de câmpie, specificul agriculturii este dat de culturile cerealiere şi de culturile legumicole, în zona de dealuri şi de platformă, unde se încadrează şi comuna noastră, unde aceste culturi ocupă suprafeţe mai reduse, pomicultura este ramura agricolă care ocupă suprafeţe mai mari şi care cunoaşte cea mai intensă dezvoltare. 

Pomicultura, ce dă specificul agriculturii din această zonă, este prin dezvoltarea pe care a luat-o şi prin tradiţie, una din ramurile principale ale agriculturii comunei Moroeni. 
Suprafaţa totală ocupată cu plantaţii de pomi fructiferi cu ponderi mari - prunul, mărul, părul – este de 410 ha din suprafaţa totală agricolă a comunei. Această activitate este o ocupaţie cu tradiţie în comuna Moroeni care alături de creşterea animalelor determină specificul acestei comune: zootehnic-pomicol-agricol. 

Aici pomicultura are condiţii de extindere pe suprafeţe din ce în ce mai mari în comparaţie cu celelalte culturi, făcând din comună un important centru pomicol. În comuna Moroeni suprafeţele plantate cu vii sunt mult mai restrânse în comparaţie cu cele ocupate de pomi fructiferi, respectiv 114 ha. Viticultura în comuna Moroeni se realizează pe suprafeţe mici cu vii altoite la care se mai adaugă vii hibride. 

5.3. CREŞTEREA ANIMALELOR


Este una dintre ocupaţiile vechi ale locuitorilor acestei comune, fiind favorizată şi de suprafeţele extinse cu păşuni şi fâneţe naturale (mai mult de 4000 ha) şi datorită culturilor de plante furajere. 
În gospodăriile locuitorilor se găsesc 806 capete bovine, 334 capete porcine, 1105 capete ovine şi 11250 păsări (2002). 

În comuna Moroeni se cresc în număr mai mare sau mai mic toate speciile de animale, dar în efectivul lor predomină bovinele, ovinele, porcinele; numărul lor este în strânsă legătură cu condiţiile geografice locale. În număr mai mic se mai găsesc: cabalinele, apicultura (circa 200 familii de albine). 

Vânătoarea şi pescuitul: comuna Moroeni dispune şi de o bogată faună de interes vânătoresc şi piscicol. 

În zona de munte, se întâlnesc ursul, cerbul carpatin, porcul mistreţ, râsul, cocoşul de munte iar în pădurile din zona deluroasă subcarpatică se întâlnesc vulpea, iepurele etc. 

În apa râului Ialomiţa trăiesc diferite specii de peşti, dintre care un deosebit interes piscicol îl au păstrăvul, mreana, lipanul. 


5.4. TERENURI FORESTIERE


Comuna Moroeni, datorită poziţionării geografice favorabile pe care o are, dispune de un important şi variat fond forestier. Aici, pădurile acoperă mai mult de 50 % din suprafaţa comunei, respectiv 52,3 % (14350 ha.). 

Prin suprafaţa pe care o ocupă şi prin varietatea esenţelor pe care le conţin, pădurile reprezintă una din bogăţiile de seamă ale comunei. Din suprafaţa totală a fondului forestier, pădurea propriu-zisă ocupă 86,7 %; diferenţa de 13,3 % reprezintă terenurile din clasa de regenerare, pentru nevoile administraţiei şi vânătoare, neproductive etc. 

Corespunzător condiţiilor climatice, în compoziţ4ia pădurilor predomină esenţele de foioase (72 %), cu stejar, fag, alte foioase şi răşinoasele (28 %) din întinderea totală a pădurilor şi ocupă mai mult zona muntoasă a comunei. 

Dezvoltarea economică şi creşterea demografică a determinat o creştere a necesarului de material lemnos. Pentru acoperirea necesarului se impune conservarea pădurilor şi stoparea tăierilor abuzive prin gospodărirea cu grijă a actualelor resurse forestiere. 
Chiar s-a propus în acest sens elaborarea unui program „Programul naţional de conservare şi dezvoltare a fondului forestier”, prin care se stabilesc măsurile pe termen lung, cu consecinţe deosebite în gospodărirea fondului forestier. 

Măsuri elaborate: reducerea volumului de masă lemnoasă care se taie anual, extinderea speciilor de răşinoase, gospodărirea mai atentă a pădurilor de stejar şi conducerea acestora la vârste şi dimensiuni mai mari, promovarea în cultură a celorlalte specii de foioase care produc lemn pentru funciere (paltin, frasin, cireş, tei, nuc), extinderea speciilor de foioase repede crescătoare. 

Ca o concluzie la acest capitol se poate afirma faptul că agricultura constituie una dintre ocupaţiile cele mai vechi. Pentru practicarea agriculturii, în trecut, unealta principală a fost plugul de lemn cu brăzdar simetric sau asimetric; pe parcurs acesta a fost înlocuit cu plugul de fier alungit sau cel cu coarne şi proţap. Alte unelte folosite mai erau grapa de lemn, grapa de fier, sapa, săpăliga, secera cu dinţi, coasa cu un singur mâner, grebla de lemn sau de fier, furca de lemn sau cea de fier, cazmaua etc. În ceea ce priveşte viticultura, viile erau plantate în general pe panta dealurilor, ocupând suprafeţe relativ puţin întinse. 

Pomicultura face parte din îndeletnicirile de bază ale zonei fiind practicată din vechime, datorită condiţiilor pedo-climatice favorabile şi creşterea animalelor a constituit una dintre ocupaţiile de bază ale locuitorilor din comună. Creşterea animalelor s-a făcut şi se face în continuare pentru satisfacerea cerinţelor gospodăreşti; vacile se ţineau pe izlazul comunei, iar oile erau lăsate libere în gospodărie sau pe imaş. Produsele obţinute (lapte, smântână, unt, brânză telemea, lână) serveau în primul rând satisfacerii cerinţelor familiei. Alături de ocupaţiile principale, care asigurau baza economică a comunei s-au mai practicat şi o serie de ocupaţii secundare, dintre care unele extrem de vechi, altele mai recente, menite să completeze cele necesare traiului. Culesul din natură: natura darnică a zonei a oferit o serie de plante care puteau fi culese pentru a fi folosite în stare naturală sau conservate, în alimentaţie, medicina populară, industria casnică textilă etc. 
Plantele comestibile culese frecvent au fost ciupercile, zmeura, măceşele, murele, porumbele. Dintre plantele medicinale adunate mai frecvent menţionăm teiul, muşeţelul, coada şoricelului, socul, întrebuinţate de regulă sub formă de infuzii. 


VI – DOTĂRI EDILITARO – GOSPODĂREŞTI


Localitatea Moroeni este situată în extremitatea nordică a Judeţului Dâmboviţa şi are o suprafaţă de 23.739 ha. Se învecinează la nord cu Judeţul Braşov, la sud şi sud-vest cu comuna Pietroşiţa, la est cu Judeţul Prahova şi la vest cu Judeţul Argeş. Localitatea Moroeni s-a dezvoltat în extremitatea sudică a teritoriului administrativ, de o parte şi de alta a D.N.71 (Târgovişte – Sinaia, pe D.C. 147). Dintre principalele activităţi care se desfăşoară pe teritoriul administrativ al comunei Moroeni sunt: turismul-tratament, exploatarea bogăţiilor naturale, sănătate, învăţământ, comerţ, pomicultură, zootehnie. 

INSTITUŢII ŞI SERVICII PUBLICE

În centrul civic al localităţii funcţionează următoarele obiective de interes public: 
şcoala generală de 8 ani cu 10 săli de clasă şi laborator, unde învaţă în prezent un efectiv de 910 elevi. 
cămin cultural cu o capacitate de 250 locuri şi o bibliotecă comunală cu un număr de 9000 volume de carte. 
oficiul poştal şi centrala telefonică digitală. 
complexul comercial şi de prestări servicii al cooperativei de consum, pe trei niveluri. 
două biserici. 
grădiniţa de copii cu patru săli şi un efectiv de 150 preşcolari. 

În restul localităţii care este compusă din satele Moroeni-reşedinţă, Lunca, Pucheni, Muscel şi Glod mai sunt următoarele obiective: 
sediul postului de poliţie; 
şcoala generală de opt ani cu şapte săli şi un efectiv de 500 elevi, în satul Glod;
dispensarul uman încadrat cu trei medici şi cinci cadre medii sanitare;
dispensar veterinar;
30 agenţi economici cu regim de comerţ şi prestări servicii;


Echiparea tehnico-edilitară: 

alimentarea cu apă potabilă se face din două bazine: Gâlma şi Rătei, prin două conducte pentru satele Moroeni, Lunca, Pucheni; În satele Glod şi Muscel alimentarea cu apă potabilă se face din fântâni. În comuna Moroeni nu există sistem centralizat de reţea de canalizare. 

alimentarea cu energie electrică se face pe axul de 20 Kw Dobreşti – Pucheni prin intermediul a patru posturi de transformatoare aeriene; Reţeaua de iluminat public parcurge toată reţeaua de străzi a comunei în traseu aerian;

în localitate, în afară de D.N. 71, care străbate localitatea pe întreaga sa întindere, mai sunt 16 km de străzi pietruite în interior, un drum comunal nemodernizat de 8 km care face legătura între satul de reşedinţă şi satul Muscel, drumul judeţean Glod – Sanatoriul TBC Moroeni, ce face legătura cu obiectivele industriale din zonă;

legătura cu zona montană a Bucegilor unde sunt cabanele turistice Zănoaga, Padina, Bolboci, Peştera, lacul de acumulare Bolboci, se face pe drumul industrial Păduchiosu-Dichiu-Bolboci şi Pucheni-Lespezi-Orzea-Bolboci; 

s-a realizat racordarea localităţii la alimentarea cu gaze naturale. 

Condiţiile geo-climatice, diversitatea şi spectaculozitatea formelor de relief, valoarea peisagistică deosebită, bogăţia şi varietatea vegetaţiei şi faunei din zonă au stimulat dezvoltarea turismului şi mai nou a agroturismului. 

În localitate s-au construit case cu parter şi unul sau două etaje cu arhitectură specifică zonei de munte, tip cabană (vezi tabelele 8, 9 D). Există în prezent un număr de 2082 locuinţe, cu un spaţiu locuibil de 81.278 camere şi un număr al gospodăriilor populate de 1820. 

Mai există spaţiu disponibil pentru amplasarea unor obiective edilitar-gospodăreşti, culturale şi o zonă pentru viitoare obiective industriale. Drumul naţional Târgovişte – Sinaia face legătura satelor comunei cu centrul administrativ al judeţului iar cea mai apropiată staţie CFR se găseşte la 3 km, în comuna Pietroşiţa. 
Pe teritoriul comunei se găsesc „guri” de exploatare forestieră, hidrocentrale la Dobreşti şi Gâlma, staţiunea de cercetări zootehnice Moroeni, ateliere particulare pentru ţesut covoare. 

Comuna oferă condiţiile optime pentru agroturism având în vedere şi faptul că o serie de poteci şi drumuri spre Platoul Bucegilor pleacă de aici. În comună îşi desfăşoară activitatea 39 de unităţi S.A., S.R.L., având ca obiective de activitate industrială industria prelucrării lemnului, comerţul, tranzacţiile imobiliare. 

Planul urbanistic general stabileşte obiectivele industriale şi măsurile de dezvoltare pentru fiecare localitate pe baza analizei multicriteriale a situaţiei existente, prezintă strategia, priorităţile şi reglementările de urbanism, în utilizarea terenurilor şi construcţiilor din cadrul localităţii. 


DEZVOLTAREA ACTIVITĂŢII ECONOMICE


Activităţile din domeniul construcţiilor (exploatarea calcarului, materialelor de construcţii) se vor dezvolta în continuare în cadrul unor unităţi economice de stat sau private care funcţionează în teritoriu şi în cadrul localităţii. 

O gamă largă de preocupări apar în sfera activităţilor industriale şi miniere, din industria mică, meşteşugărească, artizanală, tradiţională care să valorifice resursele locale se apreciază că vor funcţiona şi se vor dezvolta în toate localităţile comunei, cu pondere mai mare în sectorul privat. 

În cadrul fiecărei localităţi se manifestă o largă preocupare în activităţile agricole (creşterea animalelor: bovine, ovine, caprine, porcine, păsări, apicultură, iepuri; pomicultura, legumicultura, plantele furajere) şi silvice (întreţinere, refacere şi exploatare de pajişti, fond forestier, fond cinegetic). 

Se vor lua măsuri de identificare şi revigorare a unor activităţi tradiţionale, meşteşuguri, activităţi specializate pe repararea şi întreţinerea locuinţelor sau realizarea de construcţii noi. 

Se vor încuraja activităţile din domeniul turismului şi sporturilor montane, atragerea investitorilor români şi străini, pentru valorificarea potenţialului deosebit de valoros. Se vor încuraja activităţile de prestări servicii. 
ZONIFICAREA FUNCŢIONALĂ – INTRAVILAN


Analiza problematicii complexe a activităţilor ce se vor dezvolta în cadrul fiecărei localităţi, corespunzător necesităţilor, cerinţelor, aspiraţiilor şi opţiunilor colectivităţii a condus la elaborarea strategiei de organizare a teritoriului localităţilor, respectiv la definirea zonelor funcţionale destinate realizării tuturor obiectivelor propuse. 

În cadrul anumitor zone funcţionale s-au instituit reglementări specifice privind autorizarea executării construcţiilor: zone protejate cu valoare intrinsecă; zone de protecţie sanitară, la surse, construcţii şi instalaţii de apă potabilă; zone zootehnice; cimitire; zone de protecţie în jurul lacurilor de acumulare, în lungul cursurilor de apă, digurilor, barajelor şi altor lucrări hidrotehnice; zone de protecţie a echipamentelor tehnico-edilitare; zona de protecţie a drumurilor şi a infrastructurii feroviare; zone expuse la riscuri naturale, alunecări de teren şi tehnologice. 

ZONA CENTRALĂ; ZONA INSTITUŢIILOR ŞI SERVICIILOR PUBLICE

Această zonă se prezintă fie sub forma unor nuclee, situate într-un sector mai bine dezvoltat al localităţilor Moroeni şi Lunca, fie sub forma unor obiective izolate pe teritoriul localităţilor Pucheni, Glod, Muscel, sau dispersate în teritoriul administrativ (Sanatoriul Moroeni, Gâlma, Tabăra Cerbul, Dobreşti, Zănoaga, Bolboci, Padina, Peştera, Cota 1000). 

Zona destinată instituţiilor şi serviciilor publice de interes general este structurată pe subzone funcţionale (construcţii administrative, comerciale, de cultură, de cult, de învăţământ, pentru prestări servicii, de sănătate, pentru turism). 

Concentrarea instituţiilor şi serviciilor publice de interes general (primărie, poliţie, biserică, şcoli, cămin cultural, oficiu poştal, complex comercial), utile localităţii şi teritoriului său de influenţă, alături de alte funcţiuni complementare sau compatibile, calitatea infrastructurii tehnico-edilitare, valoarea istorică şi arhitecturală a fondului construit, densitatea şi calitatea construcţiilor situate în sectorul de legătură dintre localităţile Moroeni şi Lunca, de o parte şi alta a unei artere principale de circulaţie (D.N. 71) reprezintă elemente ce au determinat zona centrală, zona cu funcţii polarizatoare specializate (materială, culturală, simbolică şi reprezentativă) capabilă să satisfacă o gamă largă de aspiraţii şi necesităţi ale colectivităţii. 

ZONA REZIDENŢIALĂ (LOCUINŢE ŞI FUNCŢIUNI COMPLEMENTARE)

Definită, fie ca zonă exclusiv rezidenţială ce admite funcţiuni compatibile în procent de până la 25 %, fie ca zonă preponderent rezidenţială ce admite funcţiuni compatibile în procent de până la 50 %. 

Această zonă s-a determinat prin înglobarea tuturor terenurilor cu construcţii şi amenajări existente şi a unor terenuri libere unde sau manifestat solicitări pentru realizarea de locuinţe noi, asigurate astfel pentru o perioadă îndelungată, rezerva de teren necesară dezvoltării funcţiunii respective. 

ZONA DE UNITĂŢI INDUSE, DE DEPOZITARE ŞI TRANSPORT

Această funcţiune este mai bine reprezentată în localitatea Pucheni şi în Dobreşti (Lespezi) şi se va dezvolta atât în cadrul amplasamentelor existente cât şi pe cele noi rezervate în urma unor solicitări. 

Zonele destinate acestei funcţiuni sunt situate în imediata vecinătate a zonei de locuit, necesitând anumite măsuri de protecţie (plantaţii de protecţie, măsuri de igienizare, salubrizare). 

ZONA DE UNITĂŢI AGRICOLE ŞI SILVICE

Zonele destinate acestei funcţiuni sunt situate în localităţile Pucheni, Glod, Muscel şi în zona montană. Acolo unde acestea se învecinează cu zona de locuit sau în apropierea cursurilor de apă, sunt necesare măsuri speciale de protecţie, plantaţii de protecţie, măsuri de igienizare, salubrizare, măsuri vizând anihilarea sau diminuarea acţiunii factorilor poluanţi. 

ZONA VERDE, RECREERE, TURISM, SPORT, PERDELE DE PROTECŢIE

Această zonă este reprezentată de spaţii verzi publice de folosinţă generală cu acces nelimitat (spaţii verzi din cuprinsul arterelor de circulaţie), cu acces limitat (spaţii verzi din incinta şcolilor, cele aferente obiectivelor publice, terenurile de sport, grădinile locuinţelor), spaţii verzi cu profil specializat (cele din cimitire), alte formaţiuni de spaţii verzi cu funcţii utilitare (plantaţii de protecţie a surselor de apă şi de protecţie împotriva nocivităţilor), apoi cele din zonele turistice. 

Amenajări pentru sport există şi se vor dezvolta în satul Moroeni zona Plaiul Morii şi în cadrul obiectivelor turistice (tabere, cabane). Perdelele de protecţie sub forma unor fâşii plantate se impun a se realiza în acele sectoare ale localităţii unde acestea se învecinează cu cursuri de apă, precum şi pe perimetrul interior al incintelor obiectivelor industriale şi agro-zootehnice. 

Spaţiile verzi menţionate la care se adaugă masivele de vegetaţie spontană (păduri, vegetaţie de luncă, cea din zona exploatărilor piscicole şi din vecinătatea cursurilor de apă) îndeplinind funcţiuni de protecţie sanitară, utilitare şi de agrement, vor fi întreţinute şi dezvoltate. 

ZONA DE GOSPODĂRIE COMUNALĂ

Această zonă este destinată dezvoltării unor obiective existente (cimitire), amenajarea unor platforme pentru depozitarea şi neutralizarea deşeurilor, a unui serviciu de salubritate, a unor puncte de precolectare deşeuri la obiectivele publice, la unităţile industriale şi agricole. Principala problemă din sectorul gospodăriei comunale este colectarea, depozitarea şi neutralizarea deşeurilor menajere şi stradale, industriale şi agricole.B Disfuncţionalităţile constante au impus o serie de reglementări specifice privind un ansamblu de lucrări, amenajări şi activităţi menite să contribuie la asigurarea condiţiilor de igienă şi confort pe teritoriul comunei, astfel: 
pentru strângere şi depozitarea pe timp limitat a deşeurilor se vor amenaja puncte de precolectare stradale şi la obiectivele publice, industriale şi agricole, dotate cu coşuri metalice, pubele şi containere.

în gospodării, precolectarea deşeurilor neutilizabile se va face manual, în pubele situate în apropierea unui acces carosabil

Se va constitui un serviciu se salubritate al comunei, dotat cu puncte de spălare şi dezinfecţie, cu echipament şi mijloace mecanizate pentru colectarea şi transportul deşeurilor la platformele de depozitare şi neutralizare

Se propun mai multe variante de amplasament pentru platformele de depozitare şi neutralizare a deşeurilor. Pentru realizarea acestora vor fi necesare studii topografice, hidrogeologice, studii de impact, acorduri ale organelor sanitare şi de protecţie a mediului.

ZONA PENTRU ECHIPAMENTE TEHNICO – EDILITARE

Pe teritoriul administrativ al comunei sunt evidenţiate o serie de echipamente tehnico-edilitare existente şi propuse (surse de apă potabilă, reţea de aducţiune, rezervoare de înmagazinare a apei pentru hidrocentrale, staţie de reglare gaze, linii electrice aeriene, staţii de transformare etc.) cu zonele de protecţie respective.

Nu au apărut modificări esenţiale privind situaţia echipamentelor tehnico-edilitare. S-au produs unele îmbunătăţiri prin declanşarea lucrărilor la reţeaua de alimentare cu gaze naturale. Este necesară extinderea acestor lucrări în zonele nedeservite. 

Alimentarea cu apă potabilă, care în prezent nu satisface necesităţile, din punct de vedere tehnic, cantitativ şi calitativ, se va îmbunătăţi prin realizarea unui sistem centralizat care să asigure debitul şi calitatea.

Se propune realizarea unui sistem centralizat de canalizare menajeră cu staţii de epurare. Se propun o serie de îmbunătăţiri ale sistemului de alimentare cu energie electrică şi telefonie.

ZONA PENTRU CĂI DE COMUNICAŢIE RUTIERĂ

Principala arteră de circulaţie rutieră DN 71 (Bucureşti – Târgovişte - Sinaia), constituie un drum de mare interes economic şi turistic pentru traficul de mărfuri şi călători. Acesta preia circulaţia majoră de pe întregul teritoriu al comunei.

DC 147 (Moroeni- Muscel), drum de categoria H se prezintă în stare rea, greu accesibil, împiedicând buna desfăşurare a traficului între cele două localităţi, determină devierea circulaţiei pe un drum de exploatare existent.

DC 130 (Glod – Sanatoriul Moroeni), având un traseu sinuos, se află într-o stare gravă de degradare datorită alunecărilor de teren.

Drumul industrial ROMCIF ce duce la Dobreşti şi Cariera Lespezi, asfaltat, în stare bună, înlesneşte accesul către obiectivele economice şi turistice din zona montană.

Reţeaua secundară de circulaţie ce deserveşte comuna şi localităţile acesteia este constituită din străzi şi uliţe de categoria a patra, slab pietruite, cu terasamente în stare precară, ce necesită lucrări de întreţinere, reparaţii şi modernizare.

Se propun lucrări de întreţinere, reparaţii şi modernizare a întregii reţele de circulaţie rutieră pe tot teritoriul comunei. Astfel de lucrări de modernizare şi reparaţii au fost demarate fiind înlocuite vechile terasamente degradate cu dale de granit în ceea ce priveşte trotuarele de circulaţie din perimetrul localităţii Moroeni – Lunca, ce însoţeşte artera de circulaţie DN 71.

În zona obiectivelor publice şi a obiectivelor industriale şi agricole se vor amenaja platforme pentru parcarea autovehiculelor. 

ZONA PENTRU CĂI FERATE INDUSTRIALE

Această zonă se desfăşoară pe malul stâng al râului Ialomiţa şi cuprinde calea ferată industrială cu ecartament îngust Pietroşiţa – Lotul 4 – Pucheni, destinate transportului de mărfuri ce fac obiectul activităţilor industriale din zonă.

Cea mai importantă staţie de cale ferată se află la Pietroşiţa. Pe calea ferată industrială cu ecartament îngust (mocăniţă) se transportă mai ales materiale de construcţie şi materii prime destinate combinatului de ciment ROMCIF FIENI (calcare, gresii calcaroase). 

PĂSTRAREA INTEGRITĂŢII MEDIULUI, PROTEJAREA PATRIMONIULUI NAŢIONAL ŞI CONSTRUIT

Protecţia mediului natural şi construit (aer, apă, subsol, vegetaţie terestră şi acvatică, rezervaţii şi monumente ale naturii respectiv aşezări umane şi bunuri materiale create de om) reprezintă un obiectiv de importanţă majoră în dezvoltarea durabilă a societăţii. 

Necesitatea conservării ecosistemelor cu valoare bioistorică deosebită şi a genofondului florei şi faunei, ca sursă potenţială pentru viitoarele utilizări practice şi cerinţe ale reconstrucţiei ecologice impune instituirea unor măsuri de protejare a zonelor cu acest conţinut de pe teritoriul comunei (rezervaţii naturale şi ştiinţifice, monumente ale naturii). 

Este interzisă evacuarea, aruncarea sau injectarea în apele de suprafaţă şi subterane a apelor uzate, deşeuri, reziduuri sau produse de orice fel care conţin diverse substanţe nocive, bacterii sau microbi, în cantităţi ce pot schimba caracteristicile apei, depozitarea de gunoaie ori deşeuri de orice fel pe malurile sau în albiile cursurilor de apă, pe malurile sau în cuvetele lacurilor. 

Se instituie protecţia sanitară a surselor, construcţiilor şi instalaţiilor de alimentare cu apă potabilă. Pe teritoriul localităţilor, în vecinătatea acestora, pe văile cu pantă accentuată, sunt semnalate ample acţiuni erozionale asupra terenului, exercitate de cursurile de apă cu caracter torenţial. Aceste acţiuni alături de alţi factori, determină instabilitatea terenului (alunecări) ce pun în pericol integritatea zonelor construite sau destinate construcţiilor. 

În imediata vecinătate a râului Ialomiţa denivelarea mare a albiei faţă de zona de terasă precum şi cursul torenţial al râului, pot conduce la apariţia fenomenelor de eroziune, ruperi de mal. Aceste fenomene se pot manifesta şi în cadrul celorlalte elemente afluente cu debite variabile şi curs torenţial, favorizate de pantele accentuate şi de structura litologică a terenului. 

În zona colinară s-au identificat sectoare de alunecări de teren stabilizate. Ariei acestor zone de riscuri naturale previzibile se pot restrânge prin aplicarea unor măsuri eficiente, viabile, lucrări hidrotehnice de consolidare şi protecţie a malurilor acolo unde s-au remarcat acţiuni erozionale, măsuri de eliminare a cauzelor ce pot declanşa fenomene distructive, numai după o cercetare atentă, specializată, a tuturor manifestărilor. 

Pe teritoriul comunei Moroeni au fost identificate o serie de construcţii cu valoare istorică şi arhitecturală, bunuri culturale imobile deţinute de persoane fizice sau juridice, ce au fost clasate la categoria valorică „C” – „Monumente reprezentative pentru o anumită zonă, epocă, stil, autor, arie etnografică”. 

Exemple de astfel de monumente cu valoare arhitectonică, istorică, enumerăm câteva dintre acestea reprezentative pentru comuna Moroeni:
Barajul Scropoasa (datare 1926 - 1936); 
Hidrocentrala Dobreşti (1926 - 1936); 
Biserica „Adormirea Maicii Domnului” (1825 - 1827);
Fosta şcoală de 4 clase (1910);
Biserica „Sfinţii Arhangheli Mihail şi Gavril” (1942 - 1954);
Clădirea Comunităţii Evreieşti (actualmente Tabăra de copii „Şoimul” - 1935);
Comunitatea Evreiască (actualmente dispensar uman 1935);
Sanatoriul TBC Moroeni (1938);
Conacul Bolintineanu Petre (actualmente Motelul „Moroeni” 1926 – 1936; 1938, 1940);
Noul Schit al Peşterii (1980);
O serie de case cu valoare istorică, arhitecturală, care acum sunt proprietăţi private ale unor persoane fizice cu o vechime mare din 1900 (exemplu: Casa nr. 3), 1895 (exemplu: Casa Iordan Vasile), 1890-1900 (Casa Tiglea Alecu), 1892 (Casa Isaia Anghelescu) până la 1930 (Casa nr. 138). 


VII – ALTE RAMURI ECONOMICE


7.1. Căi de comunicaţii şi transport


Judeţul Dâmboviţa dispune de o reţea relativ densă de căi de comunicaţie – şosele şi căi ferate. Repartiţia căilor de comunicaţie în teritoriu este neuniformă. Construirea lor pe diferite direcţii s-a făcut în strânsă legătură cu necesităţile economice şi configuraţia reliefului. În general, principalele căi de comunicaţie merg în lungul râurilor. 

Cele mai multe căi de comunicaţie sunt legate de principalul centru administrativ al judeţului respectiv Târgovişte, de aici acestea pornesc radiar în diferite direcţii. În comuna Moroeni principalele căi de comunicaţie sunt axate pe Valea Ialomiţei. 

Reţeaua principală de circulaţie o reprezintă D.N. 71 (Bucureşti – Târgovişte - Sinaia) pe care se desfăşoară traficul de mărfuri şi de călători. Distanţa până la cea mai apropiată staţie de cale ferată – 3 km, este Gara Pietroşiţa. Distanţa până la reşedinţa de judeţ – municipiul Târgovişte este de 40 km. 

În comună este prezentă şi o cale ferată industrială cu ecartament îngust Moroeni – Fieni ce transportă calcar de la cele două staţii ale S.C. ROMCIF FIENI (Lespezi şi Lot 4), axată pe malul stâng al râului ialomiţa. 

În ceea ce priveşte căile de comunicaţie rutieră – artera de circulaţie rutieră cea mai importantă din comună este DN 71, ce constituie un drum de mare interes economic şi turistic pentru traficul de mărfuri şi călători. Aceasta preia întregul trafic de pe teritoriul comunei. 

Alte artere rutiere secundare mai enumerăm aici: 
DC 147 (Moroeni - Muscel), drum de categoria H, se prezintă în stare rea, greu accesibil, împiedicând buna desfăşurare a traficului între cele două localităţi determinând devierea circulaţiei pe un drum de exploatare existent. 
DC 130 (Glod – Sanatoriul Moroeni), având un traseu sinuos, se află într-o stare gravă de degradare datorită alunecărilor de teren. 
Drumul industrial ROMCIF ce duce la Dobreşti şi cariera Lespezi, asfaltat, ăn stare bună ce înlesneşte accesul către obiectivele economice şi turistice din zona montană. 

Reţeaua secundară de circulaţie ce deserveşte comuna şi localităţile acesteia este constituită din străzi şi uliţe de categoria a IV – a, slab pietruite, cu terasamente în stare precară ce necesită lucrări de întreţinere, reparaţii şi modernizare. 

Iar în ceea ce priveşte arterele de circulaţie feroviare – cea mai apropiată gară este cea de la Pietroşiţa care se desprinde din magistrala feroviară Bucureşti – Titu – Găeşti – Piteşti, iar de la Titu se ramifică, spre nord, o altă linie care ajunge la Pietroşiţa şi pune ăn legătură oraşul Târgovişte cu capitala ţării şi cu toate localităţile din nordul judeţului situate în lungul Ialomiţei. 

Calea ferată industrială dispune de un ecartament îngust pe traseul Moroeni – Fieni. 


7.2. INDUSTRIA


Primele unităţi economice din Judeţul Dâmboviţa datează din secolul al XVI-lea. În acele timpuri la sate se dezvoltau foarte mult meşteşugurile. Aşa cum s-a mai afirmat comuna Moroeni are un profil economic mixt, pe lângă cel agricol mai apărând şi un profil industrial, turistic. 

Principalele activităţi sociale şi economice ce se desfăşoară pe teritoriul localităţii Moroeni sunt: 
turism odihnă şi tratament (sectorul terţiar, respectiv activităţi turistice şi balneare) cu unităţi de cazare şi alimentaţie publică în cabanele din Masivul Bucegi, taberele de elevi la Căprioara, Cerbul, Vânătorul, Popasul turistic Moroeni şi cel de la Cota 1000 Păduchiosu. Aici este cuprinsă o populaţie activă de 100 persoane. 
asistenţă medicală la Sanatoriul TBC Moroeni unde lucrează 280 persoane. 
Exploatarea sistemului hidroenergetic în uzinele Gâlma cu o putere de 15 Mw, Dobreşti 16 Mw şi Scropoasa de 12 Mw şi o producţie anuală de 16.988 Kw, unităţi unde sunt antrenate 90 de persoane active. Aceste unităţi alături de termocentrala de la Doiceşti (120 Mw) alcătuiesc industria energiei electrice şi termice a judeţului şi sunt conectate la sistemul energetic naţional. 
exploatarea şi prelucrarea materialelor de construcţii în cadrul celor două secţii ale S.C. ROMCIF FIENI (Lespezi şi Lot 4) care exploatează anual 1,5 milioane tone calcar, ce se transportă pe calea ferată îngustă Moroeni – Fieni. În această activitate sunt antrenate 420 persoane active (exploatarea calcarelor de la Lespezi, Dobreşti, Gâlma, marnele de la Malu Roşu şi gresiile calcaroase de la Moroeni se prelucrează la Fabrica de Ciment Fieni). În lungul râului Ialomiţa există balastiere al căror material se foloseşte în construcţii şi la producerea prefabricatelor – Moroeni.
exploatarea şi prelucrarea lemnului este reprezentată prin fabrica de cherestea de la Moroeni (existentă încă din anii ’30 ai secolului XX). 
Industria alimentară are mai mult importanţă locală, producând îndeosebi pentru satisfacerea necesităţilor populaţiei (brutării, unităţi pentru prepararea laptelui, mori). 
Activitatea în domeniul instituţiilor publice, administraţie locală, învăţământ, comerţ, prestări servicii, unde lucrează 300 de persoane active (Şcoala generală de 8 ani cu 10 săli de clasă şi laborator – 910 elevi, Căminul cultural cu o capacitate de 250 locuri şi Biblioteca comunală, cu 9000 volume de carte, Oficiul poştal, Centrala telefonică digitală, Complexul comercial, două biserici, Grădiniţa, Postul de poliţie, Şcoala generală de 8 ani cu 7 săli – 500 elevi din satul Glod, Dispensarul uman cu 3 medici şi 5 cadre medii sanitare, Dispensarul veterinar cu 30 angajaţi, Magazinul cu regim de comerţ şi prestări servicii). 

Învăţământul datează din anul 1839, cu învăţătorul I. Georgescu, iar în anul 1932 ia fiinţă Societatea culturală „Moroeni” care funcţiona în localul nou al şcolii. În anul 1912 în comună era o şcoală cu local nou, cu trei posturi ocupate de învăţători, Ciorănescu, Iordache şi Haralambie. 

Originar din satul Râul Alb – Bărbuleţu, Ciorănescu autor de manuale şcolare, întemeietorul şcolilor speciale din România, inspector şcolar în Ministerul Învăţământului, este tatăl savanţilor de renume mondial N. Ciorănescu, academician, om de ştiinţă şi cultură, autor de peste 400 volume. 
Pe lângă aceste activităţi economice se mai adaugă activităţile agricole (zootehnice, forestiere, pomicultură), activităţi meşteşugăreşti – comuna Moroeni fiine renumită pentru frumoasele ţesături (covoare, carpete, scoarţe, velinţe) impunătoare prin grafica şi formele estetice florale sau geometrice şi prin armonia culorilor, ceramică, prelucrarea lemnului. 

Din principalele activităţi ce se desfăşoară pe teritoriul comunei Moroeni sunt : turismul, tratamentul, exploatarea bogăţiilor naturale, sănătatea, învăţământul, comerţul, pomicultura şi zootehnia. 


7.3 COMERŢUL


În comuna Moroeni, activităţile comerciale sunt bine dezvoltate, existând o serie de schimburi comerciale cu produsele meşteşugăreşti căutate de turişti ce ajung în aceste locuri, produse alimentare (lactate, fructe) spre alte centre de prelucrare a acestora, lemnul. 

Comuna Moroeni este deservită de un Complex comercial cu trei niveluri, de o piaţă agroalimentară (unde sunt expuse şi vândute o serie de produse comercializate şi de alţi producători alohtoni pe lângă cei autohtoni), după anul 1990 s-au înfiinţat şi deschis şi o serie de unităţi comerciale private mici, comercializând diferite produse precum şi o serie de locaţii de cazare şi alimentaţie publică dezvoltate în cadrul populaţiilor ţărăneşti (agroturism), ştiindu-se faptul că comuna Moroeni este situată în lungul unui importante artere de circulaţie DN 71, ce face legătura cu Sinaia şi unde turişti, în drumul lor spre staţiunile de pe Valea Prahovei, putând poposi pentru câteva momente şi în aceste locuri frumoase ale comunei Moroeni. 


7.4. TURISM

Varietatea peisajului geografic, existenţa unor izvoare minerale în unele locuri şi istoria acestui teritoriu au făcut ca această comună să aibă o deosebită importanţă turistică.

Aşa cum s-a mai afirmat şi la începutul acestei lucrări, respectiv la capitolul II B privind relieful, pe teritoriul comunei Moroeni se îmbină armonios elementele cadrului montan reprezentate de versanţii sudici ai munţilor Bucegi şi cei sud-estici ai munţilor Leaota cu elementele cadrului deluros subcarpatic, respectiv Subcarpaţii Ialomiţei, comuna Moroeni apărând şi dezvoltându-se într-o largă depresiune submontană ce face trecerea la zona montană.

Cu alte cuvinte cea mai atractivă zonă a comunei Moroeni şi numai ci şi a judeţului Dâmboviţa o reprezintă zona montană cu elementele sale specifice ceea ce a făcut ca comuna Moroeni să intre în circuitul turistic şi datorită arterei de circulaţie DN71 ce se îndreaptă către Sinaia, respectiv către judeţul Braşov ceea ce a determinat faptul ca turiştii în tranzit sper aceste regiuni să se oprească pentru câteva ore sau chiar pentru zile şi în comuna Moroeni.

Zona montană, reprezentată prin versanţi sud-estici ai munţilor Leaota şi versanţi sudici ai masivului Bucegi face parte din cea mai importantă zonă turistică a ţării cunoscută sub numele de Valea Parhovei-Bucegi. Ascensiunea uşoară în această zonă, mulţimea căilor de acces şi numărul mare de cabane, ca şi pitorescul peisajului geografic şi curiozităţile reliefului atrag, în tot timpul anului, turişti din întreaga ţară şi nu numai.

Ca importante obiective turistice naturale, turiştii pot vizita o serie de monumente ale naturii, varietatea şi atractivitatea reliefului carstic care a determinat apariţia unor forme de relief specifice ca chei, peşteri fac ca aceste zone să aibă o mare atractivitate turistică tot timpul anului.

Necesitatea conservării ecosistemelor cu valoare bi-istorică deosebită şi a genofondului florei şi faunei ca sursă principală pentru viitoare utilizări şi cerinţe ale reconstrucţiei ecologice, a condus la instituirea unui sistem de protejare a zonelor din acest teritoriu, conferindu-i calitatea juridică de rezervaţie naturală şi ştiinţifică, aşa cum urmează:

rezervaţia Peştera Ialomicioareice cuprinde pădurea Cocora, Peştera Ialomiţei şi împrejurimile, cheile Urşilor, cheile Peşterii, valea Horoabelor;
Rezervaţia Zănoaga cu: cheile Tătarului, cheile Orzei, Peştera Urşilor; 

Din întreaga suprafaţă ocupată de rezervaţii în munţii Bucegi (7000 ha), judeţului Dâmboviţa îi revin 2060 ha, în care sunt incluse Peştera Ialomiţei precum şi o serie de culmi muntoase care prin stâncile cu culmi bizare, prin morfologia şi vegetaţia specifică (rarităţi şi endemisme) dau farmec peisajului montan.
Rezervaţia Peştera Ialomiţei (250 ha) cuprinde, pe lângă cea mai importantă formă de relief carstică din Bucegi şi zona subalpină a Muntelui Bătrâna, pădurea Cocora cu cheile Urşilor, ale Peşterii şi valea Horoabei.

În această rezervaţie sunt ocrotite de lege pădurea de molid dezvoltată pe calcare, pâlcurile de larice sau zădă, jnepenişurile, zâmbrul. În Poiana Crucii se găseşte o vegetaţie de fâneaţă alpină cu păiuş roşu şi ghinţură galbenă. În pajiştile de pe munţii Cocora şi Bătrâna se întâlnesc specii rare de păiuş de livadă, ovăz auriu, nopticoasă, endemică pentru Bucegi, apoi stânjenelul, secara de munte etc.

Cheile Tătarului, ale Orzei, muntele şi cheile Zănoagei cu specii de plante rare, sunt incluse într-o altă rezervaţie de circa 250 ha. În partea de nord a cheilor Zănoagei Mari, pe calcarele, brânele şi grohotişurile calcaroase, cu un topoclima specifică, se dezvoltă o vegetaţie tumofilă, cu elemente foarte rare pentru ţara noastră.

Legătura cu zona montană din Bucegi unde sunt cabanele turistice Zănoaga, Padina, Bolboci, Peştera, lacul de acumulare Bolboci se face pe drumul industrial Păduciosu-Dichiu-Bolboci şi Pucheni –Lespezi-Urzea-Bolboci. În această zonă, pe teritoriul judeţului Dâmboviţa, respectiv a comunei Moroeni se află 7 cabane, din care 6 (Peştera, Padina, Bolboci, Zănoaga şi Scropoasa) în Bucegi şi în lungul Ialomiţei şi una (Leaota) în masivul Leaota; această cabană este izolată şi greu accesibilă şi din această cauză este vizitată de turişti mai mult în timpul verii. În schimb celelalte cabane din masivul Bucegi sunt ocupate în tot timpul anului.

Cabana „Peştera” are 60 locuri şi se găseşte la o altitudine de 1610 m
Cabana „Padina” situată la 1525 m altitudine, cu cea mai mare capacitate de cazare în această zonă (175 locuri) 
Cabana „Bolboci ” situată la 1460 m altitudine, cu 35 locuri cazare
Cabana „Zănoaga” situată la 1400 m altitudine, cu 96 locuri
Cabana „Scropoasa” situată la 1205 m altitudine, cu 76 locuri

La aceste cabane se poate urca foarte uşor pe valea Ialomiţei sau din stţiunile de pe valea Parhovei, după ce se traversează platoul Bucegilor şi se face mai întâi un pops la complexul turistic de la cota 1400 m la cabanele de la Vârful cu Dor, Omu sau Babele.
Iarna, în apropierea cabanelor, turiştii pot practica diverse sporturi, iar vara când pot colinda întreaga zonă, au posibilitatea să-şi îndrepte privirile şi paşii spre cele mai atrăgătoare fenomene naturale sau umane. Pot admira „Babele” şi „Sfinxul”, adevărate curiozităţi ale naturii sau pot vizita peştera Ialomiţei şi schitul de la gurile ei, cheile Orzei, Zănoagei, Tătarului, Urşilor, prin care curge Ialomiţa, barajul din cheile Orzei, crescătoria de păstrăvi şi lacul Scropoasa în sudul căruia este construită hidrocentrala de la Dobreşti.

Cabanele din zona montană pot adăposti zilnic peste 500 de turişti. Pe lângă aceste cabane, al căror confort de cazare a fost îmbunătăţit mult în ultimul timp, s-a construit, în apropierea cabanei „Peştera” un camping care are o capacitate de cazare de 52 locuri. De asemenea, la vârful Păduchiosu s-a ridicat un popas turistic cu 26 locuri în 10 căsuţe.

Tot în apropierea cabanei „Peştera” a fost construit un hotel cu 4 etaje, cu o capacitate de cazare de 160 locuri; existenţa unei linii de telecabină ce leagă cabanele Peştera şi Babele. Zona montană este vizitată de turişti tot timpul anului, dar căile de acces fiind greu accesibile în timpul iernii, majoritatea dintre ei preferă sezonul cald. Circa 80 % din turiştii care sunt cazaţi aici sosesc în această zonă în timpul verii şi numai 20 % în timpul iernii.

În cadrul comunei Moroeni datorită climatului submontan cu aer curat, lipsit de praf şi alergeni, sedativ se află cel mai mare şi important sanatoriu pentru afecţiunile pulmonare, respectiv Sanatoriul TBC Moroeni (1938) unde lucrează circa 280 persoane care acordă asistenţă medicală celor veniţi aici la tratament.

Datorită faptului că comuna Moroeni are un rol de tranzit pentru turiştii care se îndreaptă spre staţiunile din judeţul Braşov sau cele de pe valea Parhovei ca importante obiective turistice antropice au mai fost puse în valoare o serie de monumente de arhitectură avizate de CNMASI cum ar fi: Biserica „Sf. Ioan Botezătorul” (1925), un număr de 23 de case datate din 1850-1950, casa memorială „Ciorănescu”, un punct muzeal cu colecţii de istorie şi etnografie, Biserica cu dublu hram „Intrarea în biserică a Maicii Domnului şi Sf. Ioan Botezătorul”.

Datorită faptului că comuna Moroeni se află într-o importantă zonă turistică vizitată anula de mulţi turişti, pe lângă cabanele din zona montană, capacitatea de cazare mare este întregită şi de o serie de pensiuni particulare (vila Daniela, Viorica – 2 margarete sau chiar cazarea acelor turişti care preferă cazarea în gospodăriile ţărăneşti - agroturism).
Prin armonia formelor de relief, al climatului submontan cu aer curat, al monumentelor naturii (rezervaţii), comuna Moroeni oferă posibilitatea desfăşurării unui turism de odihnă şi recreere pentru turiştii veniţi pentru refacerea forţelor de muncă şi pentru odihnă, a unui turism balnear prin prezenţa celui mai important sanatoriu de afecţiuni pulmonare care a apărut datorită nepoluării acestei zone de nici un agent economic şi de puritatea aerului, a unui turism destinat sporturilor de iarnă practicate în zona montană, un turism ştiinţific destinat oamenilor de ştiinţă care vin în zonă pentru cercetarea şi studierea diferitelor elementelor de relief, vegetaţie oferite de această zonă. Deci cu alte cuvinte se poate afirma faptul că comuna Moroeni reprezintă una din cele mai atractive zone turistice pe lângă multe alte zone ale judeţului Dâmboviţa.

În continuare vom reda câteva TRASEE TURISTICE MONTANE ce se pot efectua chiar cu plecare din comuna Moroeni ce oferă turistului importante obiective turistice montane: valea superioară a Ialomiţei, munţii Bucegi şi masivul Leaota.

Părăsind şoselele asfaltate, turistului i se aşterne în cale evantaiul bogat al cărărilor care urcă în munte, drumurile forestiere care uşurează circulaţia auto până în inima munţilor şi instalaţiile de teleferic fac să dispară şi cele mai mici riscuri ale unei ascensiuni în Bucegi.

Din cei circa 300 km2 ai masivului Bucegi, judeţului Dâmboviţa îi revin culmile interioare: Obârşii, Doamnele şi Bătrâna care se ramifică spre sud printre văile afluenţilor Ialomiţei din bazinul său superior, având ca limite:
culmea Strumpa cu şaua Bucşa-Strunguliţa şi văile Brăteilui şi Ialomiţei spre vest care îl separă de masivul Leaota;
culmile Dichiului şi Păduchiosu cu valea Ialomicioarei, de la izvoare până la confluenţa cu Ialomiţa, la sud;
culmea principală a Bucegilor din şaua Dichiului până la vârful Găvanele, la est;
arcul culmilor sudice ale Doamnelor şi Obârşiei, spre nord.

PIETROŞIŢA – DOBREŞTI – SCROPOASA – CABANA 	CHEILE 	ZĂNOAGEI

Căi de acces: calea ferată Titu-Pietroşiţa, autobuz până la Pucheni, Glod sau sanatoriul Moroeni, apoi drum de picior
Marcaj: între Dobreşti şi cheile Zănoagei
Durata: de la Pietroşiţa – gară până la Dobreşti pe şosea (20 km) circa 5 ore; de la Dobreşti la cheile Zănoagei, 3 ore
Posibilităţi de cazare şi masă: cabanele Scropoasa şi Cheile Zănoagei.

În cuprinsul acestui traseu turistic montan se pot observa următoarele obiective:
de la Pietroşiţa – gară pe DN 71 cu autobuzul se ajunge în Moroeni, Pucheni, de aici pe un drum forestier care urmează valea Ialomiţei însoţiţi în permanenţă de benzile de transport al calcarelor se ajunge în punctul Gâlma – Uzina hidroelectrică Gâlma unde există şi o tabără pentru şcolari, apoi se continuă urcuşul pe drum până la Dobreşti.

Acelaşi punct poate fi atins şi din staţia Glod, de unde ne înscriem la stânga pe drumul în serpentine spre sanatoriul Moroeni, drum care urcă pe coama muntelui Plaiul Domnesc.

după ce trecem de hidrocentrala Dobreşti şi tabăra de şcolari se urcă circa 30 minute pe poteca ce merge paralel cu Ialomiţa până la începutul cheilor Orzei unde se poate admira frumuseţea sălbatică a cheilor Orzei.

în volburările apelor care au scăpat aceste chei lunecă acum, pe sub munţi, spre turbinele hidrocentralei; de aici am urmat poteca în continuarea prin pădurea deasă până la cabană (Scropoasa) de pe malul Lacului Scropoasa (1205 m) la care se ajunge după 2 ore.

înainte de a intra în cheile Zănoagei, după ce lăsăm în stânga pârâul afluent care coboară, printre munţii Lespezi şi Zănoaga se desprinde o potecă păstorească care ne conduce la traseul de creastă marcat.

la ieşirea din chei parcurgem poiana de la confluenţa văilor Oboarelor şi Dichiu unde se află cabana Zănoaga (1400 m altitudine).

MOROENI – CABANA CUIBUL DORULUI – ŞAUA DICHIU – 	CABANA CHEILE ZĂNOAGEI
căi de acces: din Moroeni pe DN 71 până la Păduchiosu (17 km), apoi pe drumul auto de pe valea Dorului, şaua Dichiu, cheile Zănoagei (încă 12 km)
durata: 1 oră cu mijloacele auto, 3 ore pe jos.
CABANA CHEILE ZĂNOAGEI – BOLBOCI
căi de acces: drum forestier (1 km), apoi spre stânga potecă în urcuş
durata: 30 minute.

Pornind de la cabana Cheile Zănoagei, urmăm spre nord drumul forestier care trece apoi pe malul drept al Ialomiţei; de aici la stânga poteca suie prin lumina filtrată de molizii pădurii ajungând după 10 minute la cabana Bolboci aflată într-o largă poiană la 1460 m altitudine.

De aici turistul poate să continue drumul spre Padina sau să opteze pentru următorul traseu:
Cabana Bolboci – cabana Vârful cu Dor (căi de acces: potecă, durata: 2-3 ore)
Cabana Bolboci – vârful Leaota – cabana Leaota (căi de acces: potecă largă, nemarcată, durata: 6 ore)

CABANA BOLBOCI – CABANA PADINA
căi de acces: potecă până la stâlpul indicator 1390 m (din drumul auto DN 71 - Peştera)
durata: 2 ore (8 km de la cabana Zănoaga)

Coborând poteca prin pădurea de molid, se revine după 5 minute în şosea spre nord, paralel cu râul traversând pârâul Bolboci; drumul continuă în urcuş uşor pe valea Ialomiţei, cuprinsă între munţii Mucetu şi Plaiul Miscii.

Lăsăm în dreapta confluenţa văii Mucetu care desparte muntele Mucetu de muntele Blana şi ajungem în Paliul Miscii (1405 m). Traversând Plaiul Miscii pătrundem apoi împreună cu firul râului Ialomiţa între coatele împădurite ale muntelui Blana şi ale Piciorului Tătarului. Defileul maiestuos, abrupt, al cheilor Tătarului ne apare după 35-45 minute de mers.

Deci, după cum se poate observa din comuna Moroeni care constituie un punct de plecare pentru o serie de trasee turistice montane sau din localităţile componente ale comunei se remarcă multitudinea acestor trasee spre diferite obiective naturale cu posibilităţi de cazare şi masă oferite de cabanele din zona montană.

Există aşa cum am mai afirmat şi o serie de pensiuni particulare sau chiar cazarea în gospodăriile localnicilor pentru acei turişti dornici să trăiască sau retrăiască viaţa de la „ţară” care îi introduce prin arhitectură, decor şi armonia elementelor de decor în atmosfera rurală a satului.

AGROTURISMUL – O ŞANSĂ PENTRU ECONOMIA LOCALĂ

În judeţul Dâmboviţa există numeroase sate ce dispun de condiţii naturale bune pentru practicarea turismului şi care beneficiază, de asemenea, şi de un cadru construit pitoresc, cu case şi gospodării confortabile, cu oameni ospitalieri ce au tradiţie culturală şi artistică proprie, cu meşteşugari şi artizani talentaţi.

Gospodăria rurală concretizează oferta de cazare şi de servicii agroturistice şi creează motivaţia gospodarului de a pregăti şi amenaja interiorul şi exteriorul gospodăriei, în scopul obţinerii de venituri, stimulează gospodarul să investească în propria gospodărie, să dezvolte activităţi complementare preocupărilor sale.

Satul sau zona agroturistică reprezintă spaţiul real de atractivitate, spaţiu în care se asamblează toate elementele de dezvoltare locală; apare interesul de susţinere a satului, de îmbunătăţire a infrastructurii, de constituire a unei vieţi spirituale ale satului.

Dezvoltarea agroturismului exercită o influenţă complexă asupra mediului extern (economie, social, cultural), dezvoltarea sa punându-şi amprenta asupra nivelului general de dezvoltare a zonei. Unele meşteşuguri transmise de-a lungul vremii îşi păstrează şi astăzi „tainele” (tehnologia iniţială cu alte cuvinte), într-o proporţie însemnată, cum ar fi: modelarea lutului, cioplitul pietrei şi lemnului, uscarea şi conservarea fructelor; există însă şi meşteşuguri ale căror tehnologii au evoluat, s-au modernizat ca urmare a industrializării, a apariţiei producţiei de serie, cum ar fi prelucrarea pieilor sau a fierului.

Comuna Moroeni poate fi integrată în cadrul aşezărilor rurale climaterice şi peisagistice ce are ca caracteristici principale turismul de sejur (pentru amatorii de linişte, de plimbări solitare într-un peisaj deosebit) este cadrul natural şi poziţia geografică izolată de centrele aglomerate şi de marile artere de circulaţie.

Satele componente ale comunei Moroeni care sunt răspândite pe văi şi coline, la o oarecare distanţă unele faţă de altele, cu pajişti, fâneţe sau livezi, satisfac motivaţia fundamentală de reîntoarcere la natură a unui număr mare de turişti, dar şi în cadrul aşezărilor rurale turistice etno – folclorice care se remarcă prin portul popular, arhitectură, mobilarea şi decorarea interioarelor în stil rustic, muzica şi dansurile populare.

Aici turiştilor le sunt oferite servicii de cazare şi masă în condiţii autentice (mobilier, decor şi lenjerie în stil popular, meniuri tradiţionale servite în veselă şi cu tacâmuri specifice – farfurii şi străchini din ceramică, linguri de lemn, ceea ce nu include posibilitatea folosirii la cerere a tacâmurilor moderne).

Satele comunei Moroeni se mai fac renumite şi prin arta ţesutului, aici se remarcă frumoasele covoare ţărăneşti, marcate cu frumoase imprimeuri florale, geometrice. După 1995, în comuna Moroeni s-au mai dezvoltat şi aşa numitele vile agroturistice particulare sau pensiuni agroturistice de unu până la două margarete (Florica, Daniela, Ana, Margareta), dotate cu: camere cu 2-3 paturi (10,00 – 16,00 m2) cu posibilităţi de încălzire asigurate şi grup sanitar propriu fiecare cameră sau unul care deserveşte 2-3 camere cu WC, lavoar, duş sau cadă, cu apă rece şi caldă.

În ceea ce priveşte spaţiile pentru prepararea şi servirea meselor, aceste spaţii sunt alcătuite din camera de servit masa şi de recreere, dotată şi cu loc pentru prepararea hranei, în folosinţa exclusivă a turiştilor. Comuna Moroeni adăposteşte cel mai important sanatoriu din ţară destinat tratării afecţiunilor pulmonare (TBC), datorită bioclimatului montan tonic-stimulant, dar şi de adăpost – sedativ benefic tratării şi altor afecţiuni nervoase uşoare, metabolism, surmenaj fizic şi intelectual.

Promovarea şi publicitatea se face prin intermediul compartimentului (biroului) de promovare şi publicitate din cadrul Asociaţiei Turistice Săteşti a Primăriei unde se face o inventariere a tuturor resurselor turistice din localitate şi din împrejurimi, precum şi a bazei materiale existente (cazare, alimentaţie publică, agrement) după care se întocmesc programele ce pot fi lansate şi promovate.

Zona se face cunoscută şi prin faptul că aceasta este străbătută de o importantă arteră de circulaţie rutieră DN 71 (Târgovişte-Sinaia) ce face legătura cu staţiunile de pe valea Prahoovei, astfel că în drumul său, turistul poate face un mic popas de câteva ore sau chiar o noapte în comuna Moroeni ce pot fi cazaţi la aceste pensiuni agroturistice particulare.
În concluzie, la acest subcapitol se poate afirma faptul că comuna Moroeni poate oferi condiţii de cazare şi alimentaţie publică pentru turiştii care doresc să viziteze această regiune în drumul lor spre staţiunile renumite de pe valea Prahovei sau din judeţul Braşov, oferind atât „frumuseţi” ce aparţin cadrului natural cât şi o serie de elemente de etnografie-folclor, cultural, balnear-cură.

Aşa cum am etalat câteva trasee turistice montane din masivul Bucegi, mai pot expune şi câteva trasee montane turistice ce pot fi urmate în masivul Leaota – unitate de relief atât din punct de vedere morfologic cât şi prin aspectul general amintind de Iezer-Păpuşa, Făgăraş sau Parâng. Este delimitat la vest de râul Dâmboviţa (care îl separă de Iezer-Păpuşa), la nord de culoarul Rucăr-Bran (care îl separă de Piatra Craiului) şi Măgurile Branului, la est de valea Brăteiului şi culmile Tătarului, Deleanu şi Lucăcilă din Bucegi.

Trasee montane turistice din Leaota, amintim:
RUNCU – CABANA LEAOTA

căi de acces: drumul comunal (Fieni - Runcu)
durata: 2 ore

CABANA LEAOTA – VÂRFUL LEAOTA – CURMĂTURA FIARELOR – ŞAUA STRUNGA – CABANA PADINA


căi de acces: potecă de munte
durata: 8-9 ore


VIII CONCLUZII GENERALE


Localitatea Moroeni este situată în extremitatea nordică a judeţului Dâmboviţa, are o suprafaţă de 23.739 ha şi se învecinează la nord cu judeţul Braşov, la sud şi sud-vest cu comuna Pietroşiţa, la est cu judeţul Prahova şi la vest cu judeţul Argeş.

Din punct de vedere geografic, teritoriul comunei Moroeni aparţine zonei de tranziţie dintre Carpaţii Meridionali şi zonei de racord a acestora cu Subcarpaţii Ialomiţei axaţi pe cursul superior şi mijlociu al râului Ialomiţa. Populaţia comunei Moroeni numără 5.109 locuitori (2002), deci este o aşezare rurală mare alcătuită din 6 sate mici şi mijlocii: Moroeni, Lunca, Pucheni, Glod, Muscel şi Dobreşti.

Principalele activităţi ce se desfăşoară pe teritoriul administrativ, economice şi sociale sunt: turism, tratament, exploatarea resurselor naturale, sănătate, învăţământ, comerţ, pomicultură, zootehnie.

Localitatea Moroeni a fost atestată istoric în secolul al XIX-lea (anul 1800). Prin realizarea acestui studiu geografic din punct de vedere uman şi economic al comunei Moroeni am vrut să fac cunoscute elementele fizico-geografice cât şi cele umane şi economice ale unei localităţi atractive din multe punctele de vedere, atât prin ambianţa formelor de relief, climă şi vegetaţie cât şi prin faptul că, comuna Moroeni este o localitate aflată într-o continuă ascensiune economică, o aşezare rurală tipică spaţiului subcarpatic cu trecere spre cel montan şi cu gospodării ţărăneşti originale, frumoase prin valoarea lor arhitecturală de decor, precum şi cu oameni ospitalieri.

S-a dorit prin elaborarea acestui studiu a se face cunoscută viaţa şi economia unei aşezări rurale cu tot ceea ce implică aceasta, cu ocupaţiile şi activităţile oamenilor acestor locuri, cu portul popular specific, a obiceiurilor şi tradiţiilor străvechi, a meşteşugurilor, a gospodăriilor ţărăneşti.

Condiţiile geo-climatice, diversitatea şi spectaculozitatea formelor de relief, valoarea peisagistică deosebită, bogăţia şi varietatea vegetaţiei şi faunei zonei stimulează vizitarea acestor locuri şi recomandarea să fie vizitată şi de alţi turişti, iubitori de frumos, de natură, de etnografie şi folclor. Toate acestea îi introduc pe vizitatorii acestei zone în viaţa activă a comunei
Considerăm că localitatea Moroeni - atât prin aşezare, dotare, aspect arhitectural al construcţiilor şi frumuseţea cadrului natural - poate deveni în viitorul apropiat un mic orăşel aflat într-o zonă de tranziţie dintre spaţiul montan şi cel subcarpatic, respectiv în depresiunea submontană cu acelaşi nume, Moroeni.




 
